<html><head></head><body><p>ΚΩΔΙΚΑΣ ΔΙΟΙΚΗΤΙΚΗΣ ΔΙΑΔΙΚΑΣΙΑΣ - <br />ΝΟΜΟΣ 2690/1999</p><p><strong>ΤΜΗΜΑ ΔΙΑΡΚΟΥΣ ΚΩΔΙΚΑ ΝΟΜΟΘΕΣΙΑΣ - <br />«ΡΑΠΤΑΡΧΗΣ»</strong></p><p><strong>ΥΠΟΥΡΓΕΙΟ ΕΣΩΤΕΡΙΚΩΝ ΚΑΙ ΔΙΟΙΚΗΤΙΚΗΣ ΑΝΑΣΥΓΚΡΟΤΗΣΗΣ <br /><br />ΔΙΟΙΚΗΤΙΚΗ ΜΕΤΑΡΡΥΘΜΙΣΗ ΚΑΙ ΗΛΕΚΤΡΟΝΙΚΗ ΔΙΑΚΥΒΕΡΝΗΣΗ<br /><br />ΓΕΝΙΚΗ ΔΙΕΥΘΥΝΣΗ ΟΙΚΟΝΟΜΙΚΩΝ ΚΑΙ ΔΙΟΙΚΗΤΙΚΩΝ ΥΠΗΡΕΣΙΩΝ<br /><br />ΔΙΕΥΘΥΝΣΗ ΠΡΟΜΗΘΕΙΩΝ, ΥΠΟΔΟΜΩΝ ΚΑΙ ΔΙΑΧΕΙΡΙΣΗΣ ΥΛΙΚΟΥ</strong></p><p><br /></p><p><em>Αθήνα 31/10/2015<br /></em></p><p>Πίνακας περιεχομένων</p><p><a href="#84826282924041-_Toc434243451">104.	ΝΟΜΟΣ υπ’ αριθ. 2690 της 8/9 Μαρτ. 1999 (ΦΕΚ Α΄ 45)	2</a></p><p><a href="#84826282924041-_Toc434243452">ΠΡΩΤΟ ΚΕΦΑΛΑΙΟ ΓΕΝΙΚΕΣ ΔΙΑΤΑΞΕΙΣ	2</a></p><p><a href="#84826282924041-_Toc434243453">Άρθρο 1  Πεδίο εφαρμογής των διατάξεων του Κώδικα	2</a></p><p><a href="#84826282924041-_Toc434243454">Άρθρο 2  Αυτεπάγγελτη ενέργεια της Διοίκησης	3</a></p><p><a href="#84826282924041-_Toc434243455">Άρθρο 3 Αιτήσεις προς τη Διοίκηση	3</a></p><p><a href="#84826282924041-_Toc434243456">Άρθρο 4  Διεκπεραίωση υποθέσεων από τη Διοίκηση	4</a></p><p><a href="#84826282924041-_Toc434243457">Άρθρο 5  Πρόσβαση σε έγγραφα	6</a></p><p><a href="#84826282924041-_Toc434243458">Άρθρο 6  Προηγούμενη ακρόαση του ενδιαφερομένου	7</a></p><p><a href="#84826282924041-_Toc434243459">Άρθρο 7  Αμεροληψία των διοικητικών οργάνων	8</a></p><p><a href="#84826282924041-_Toc434243460">Άρθρο 8  Αναπλήρωση των διοικητικών οργάνων	8</a></p><p><a href="#84826282924041-_Toc434243461">Άρθρο 9  Μεταβίβαση αρμοδιότητας των διοικητικών οργάνων – Εξουσιοδότηση των διοικητικών οργάνων προς υπογραφή	9</a></p><p><a href="#84826282924041-_Toc434243462">Άρθρο 10  Προθεσμίες προς ενέργεια	9</a></p><p><a href="#84826282924041-_Toc434243463">Άρθρο 11  Βεβαίωση του γνησίου της υπογραφής –  Επικύρωση των αντιγράφων	10</a></p><p><a href="#84826282924041-_Toc434243464">Άρθρο 12  Τήρηση πρωτοκόλλου υπηρεσίας –  Χορήγηση βεβαίωσης για την καταχώριση εγγράφου	12</a></p><p><a href="#84826282924041-_Toc434243465">ΔΕΥΤΕΡΟ ΚΕΦΑΛΑΙΟ ΣΥΛΛΟΓΙΚΑ ΟΡΓΑΝΑ ΤΗΣ ΔΙΟΙΚΗΣΗΣ	12</a></p><p><a href="#84826282924041-_Toc434243466">Άρθρο 13 Συγκρότηση	12</a></p><p><a href="#84826282924041-_Toc434243467">Άρθρο 14  Σύνθεση – Συνεδριάσεις – Λειτουργία	13</a></p><p><a href="#84826282924041-_Toc434243468">Άρθρο 15 Αποφάσεις	15</a></p><p><a href="#84826282924041-_Toc434243469">ΤΡΙΤΟ ΚΕΦΑΛΑΙΟ	15</a></p><p><a href="#84826282924041-_Toc434243470">ΔΙΟΙΚΗΤΙΚΗ ΠΡΑΞΗ	15</a></p><p><a href="#84826282924041-_Toc434243471">Άρθρο 16  Περιεχόμενο και τύπος	15</a></p><p><a href="#84826282924041-_Toc434243472">Άρθρο 17 Αιτιολογία	16</a></p><p><a href="#84826282924041-_Toc434243473">Άρθρο 18  Δημοσίευση	16</a></p><p><a href="#84826282924041-_Toc434243474">Άρθρο 19 Κοινοποίηση	16</a></p><p><a href="#84826282924041-_Toc434243475">Άρθρο 20 Γνώμη – Πρόταση	17</a></p><p><a href="#84826282924041-_Toc434243476">Άρθρο 21 Ανάκληση	17</a></p><p><a href="#84826282924041-_Toc434243477">ΤΕΤΑΡΤΟ ΚΕΦΑΛΑΙΟ	17</a></p><p><a href="#84826282924041-_Toc434243478">ΔΙΟΙΚΗΤΙΚΗ ΣΥΜΒΑΣΗ	17</a></p><p><a href="#84826282924041-_Toc434243479">Άρθρο 22 Τύπος	17</a></p><p><a href="#84826282924041-_Toc434243480">Άρθρο 23 Κατάρτιση	17</a></p><p><a href="#84826282924041-_Toc434243481">ΠΕΜΠΤΟ ΚΕΦΑΛΑΙΟ	18</a></p><p><a href="#84826282924041-_Toc434243482">ΔΙΟΙΚΗΤΙΚΕΣ ΠΡΟΣΦΥΓΕΣ – ΑΝΑΦΟΡΕΣ	18</a></p><p><a href="#84826282924041-_Toc434243483">Άρθρο 24 Αίτηση θεραπείας – Ιεραρχική προσφυγή	18</a></p><p><a href="#84826282924041-_Toc434243484">Άρθρο 25 Ειδική διοικητική προσφυγή – Ενδικοφανής προσφυγή	18</a></p><p><a href="#84826282924041-_Toc434243485">Άρθρο 26 Κοινές διατάξεις	19</a></p><p><a href="#84826282924041-_Toc434243486">Άρθρο 27 Αναφορά	19</a></p><p><a href="#84826282924041-_Toc434243487">ΕΚΤΟ ΚΕΦΑΛΑΙΟ	19</a></p><p><a href="#84826282924041-_Toc434243488">ΤΕΛΙΚΕΣ ΚΑΙ ΜΕΤΑΒΑΤΙΚΕΣ ΔΙΑΤΑΞΕΙΣ	19</a></p><p><a href="#84826282924041-_Toc434243489">Άρθρο 28 Διάρκεια προθεσμιών	19</a></p><p><a href="#84826282924041-_Toc434243490">Άρθρο 29 Παράταση και αναστολή προθεσμιών	19</a></p><p><a href="#84826282924041-_Toc434243491">Άρθρο 30 Επεξήγηση όρων	20</a></p><p><a href="#84826282924041-_Toc434243492">Άρθρο 31 Αναφορά σε διατάξεις	20</a></p><p><a href="#84826282924041-_Toc434243493">Άρθρο 32 Παραπομπές	20</a></p><p><a href="#84826282924041-_Toc434243494">Άρθρο 33 Καταργούμενες διατάξεις	20</a></p><table><tr><td><p><strong><img src="data:image/png;base64,iVBORw0KGgoAAAANSUhEUgAAAHcAAAB3AQMAAAAD903JAAAAAXNSR0IArs4c6QAAAARnQU1BAACxjwv8YQUAAAAGUExURQAAAP///6XZn90AAAAJcEhZcwAAIdUAACHVAQSctJ0AAAOXSURBVEjHddXBa9tWHAfwr2RjKZ2JlBqGuwXbrUubjRzshpEURuyysvRQWtgfMGzGyI5jubQwkpc11C50LVsvOZRlf0Jhlw1CosQl6aE4ue7SaQ1bbq1iHyqDkPZ7T89PzmEGQz58n35++kX6PUSnPiGGf5x2OGmdMgpYGbGHM7Y14tVfzY9TicMxffKCnTgwsxWIArF9x2xCrykPUH+uoajcQ/MwPacclPTUBrrv1aS9+g0LyLGitKs5RYYcDOmHAN8ictKTSIk9a7ED85LYtFtaEfbb8b26V2qx8Vd803pR2NNkjz7dEH6dk16zhJ0Z6R+M2IZ097Jwe+hOOfaC9F5O2L4t/feT2Ja0uyNc3ZB+pgmfvwJYkQv8EfvC8Pc3xfp3F7+T+VbzLbmDvsy3qvvkXfRkvv0Tt6MN8+2dFvmBoXL3Q/K6peydI89Zar07QZ66rHLnkxDhRUPlTpqcTq533w8RIFK5d3YZwW6k8uCLZfifLyZeImMh8cw8Biyl/OY3YVWvy/PrSX6/SkaS/8xzvaxytkR+3qH8LX/WtjE7D//mPZXbtN5P59T1Z3m+ltTTZ2n/LxK3dfKNGeX1zDJCM+kH4/0Y8X1Q/7CovKeR2bFyh9u8rbyPV9SPx8rHbBy+lvhobRzetWLSX8p7qZryCbsF75Qfwcus9EGvDr9f/9oj9NKJg84t9OqRcrjwJXrNEZ8p0O/x/+c7US8aL6A/keRR9hVO8kkeTv0C/6ml8jdTBfhZS+V71QIGbUPlrEL9fjGbuDyPQC+r9fl/qd+flVVu18n6R8N8q3Kd+q1hmG/ZT8lX0yrHA+rvOSzJfLPxhPzQXorzcLNRJr/UqzL/vbFAdlFlsa/CInv2erx+cNcpkv2xfF08P5meUyMPxrI10W6/t8rt44DXc6D1GXdgPmagBwHGEVshhzfp/ffu0DX/QJiKRUGFChwLB1ikvfGZtBfnJp8v/OtMinlg8WnXoq/2p/CER5P3gGp8UBVen6baNOL8w6+Eu5eKfIMnfXdfeCfTpQoBvl49ED7afV3h+/2xFc+/E9zVsIx2PiXn5Z1vStNmvlnKx/M0aGTZNA53G6actzPQ0uwwU9+R8zj9LerpFjItafY9OYW8NZznoE8eGM77gFh6aWrqfGDUsAY9Xuq8SUE/30vOk3DRseOhK88n3mFjxKyAuVE/8/PG7IjvrUZsNHetyLdGHMg3KDk//8//ASzXtL/DdVZaAAAAAElFTkSuQmCC" /></strong></p><p><strong>ΕΛΛΗΝΙΚΗ ΔΗΜΟΚΡΑΤΙΑ</strong></p><p><strong>ΥΠΟΥΡΓΕΙΟ ΕΣΩΤΕΡΙΚΩΝ ΚΑΙ ΔΙΟΙΚΗΤΙΚΗΣ ΑΝΑΣΥΓΚΡΟΤΗΣΗΣ –</strong></p><p><strong>ΔΙΟΙΚΗΤΙΚΗ ΜΕΤΑΡΡΥΘΜΙΣΗ ΚΑΙ ΗΛΕΚΤΡΟΝΙΚΗ ΔΙΑΚΥΒΕΡΝΗΣΗ</strong></p><p><strong><img src="data:image/png;base64,iVBORw0KGgoAAAANSUhEUgAAAhgAAAAFCAMAAAAwjWVOAAAAYFBMVEUAAABPZX0ICAgREREcHBwiIiIpKSlVVVVNTU1CQkI5OTkAMzMzMzMAZjMAM2YzM2YAZmYzZmbAwMAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAAABCAd8IAAAAE3RSTlP///////////////////////8Asn3cCAAAAAxjbVBQSkNtcDA3MTIAAAADSABzvAAAApRJREFUSEvtVgGWqyAQ0yoKgrB6/8P+ZAYQrN3+Ayz21dcqM0wmJAznuYSwbS7ZdKzjMY7Hethk3baFZTFmnqfX6zW0Y5qmGcMYsyyYy9lbcgxg0yoXAvDGMC7hKd7Bq4hm5i7SMCA2wpV43vhu/Hi5fhn6Qj8LUZgJK8dAgmv1t/Cc9j2FZt9jzhRvyWq2eWLCLh+K5W+pkDViWcSsAe1C7bC8Rr0JgAofGkH8BEEjEDaV9Y25YcufkrRdca631N0VY/zMfqOI8zyHEwl9AjGwGCwMFymSXNw8Huh7fUatEkFYI+YGzEaB1h2Yd9SPcAOFIVLywYcF7fI3YhA14FZRa5gh/caXNuRx6N/yuCMH81QA205xBde4Y/SZf1zFrpn2PeK6gggJm3YJMxrAcoXK/ZksEtBCBGpbdABOdhLBTyPxs7hJB/A/UHURWysKfJiGwoQX75x/IIUSAyWXolkAlw+aX8i10JX99AIzBkwLIMjf+EOgIEDdg2JA3eAGydmELU8Z40YHTSleYiV4rbeSzkjUR+pke4wrPyvIj50A7oubFC00XSTV2UsvepXm1ozK7d9GFflmdjGTsrNy1rsL/LeRlPy6pDc3EdUoEt+5iehHY5aXlRQDBnTZeMVDSgfoJEQVUt56ycdEHxQD719FP+J5s2Lt+EQrOQ2UzaO96iHwBArYlp2EvLglVVlUVYQmghfQRNE+9aI0gh2ZFhILz0OAElIKH4hRjhit0FO0xSPoJF/OGNn8m5PGp0PGpar1cFGM6Bv9BL9ddZcra8zk3UqaIiszFLSZqNEU1EtoJtECcTmXYZAa7AB8hMDRh9EJgCdGAicRL5HD09vZ74kbJIZSg65MF5GvPErx1RyLl0A7/gHKzm7HOEOAawAAAABJRU5ErkJggg==" alt="Περιγραφή: BD21307_" /></strong></p><p><strong>ΓΕΝΙΚΗ ΔΙΕΥΘΥΝΣΗ</strong></p><p><strong>ΟΙΚΟΝΟΜΙΚΩΝ ΚΑΙ ΔΙΟΙΚΗΤΙΚΩΝ ΥΠΗΡΕΣΙΩΝ</strong></p><p><strong>ΔΙΕΥΘΥΝΣΗ ΠΡΟΜΗΘΕΙΩΝ, ΥΠΟΔΟΜΩΝ ΚΑΙ ΔΙΑΧΕΙΡΙΣΗΣ ΥΛΙΚΟΥ</strong></p><p><strong>ΤΜΗΜΑ ΔΙΑΡΚΟΥΣ ΚΩΔΙΚΑ ΝΟΜΟΘΕΣΙΑΣ – «ΡΑΠΤΑΡΧΗΣ»</strong></p></td><td></td></tr></table><p>ΚΥΡΩΣΗ ΤΟΥ ΚΩΔΙΚΑ ΔΙΟΙΚΗΤΙΚΗΣ ΔΙΑΔΙΚΑΣΙΑΣ<sup><sup><a href="#84826282924041-footnote-1" id="84826282924041-footnote-ref-1">[1]</a></sup></sup></p><p><em>Ο παρών Νόμος αποτελεί μέρος του Συλλογικού Έργου ιδιωτικής κωδικοποίησης «Διαρκής Κώδικας Νομοθεσίας» (Δ.Κ.Ν. - Ραπτάρχης) το οποίο υλοποιείται από το Τμήμα Διαρκούς Κώδικα Νομοθεσίας - Ραπτάρχης της Διεύθυνσης Προμηθειών, Υποδομών και Διαχείρισης Υλικού της Γενικής Διεύθυνσης Οικονομικών Υπηρεσιών του Υπουργείου Εσωτερικών και Διοικητικής Ανασυγκρότησης.</em></p><p><em>Η παρουσίαση του παρόντος Νόμου ακολουθεί τα μεθοδολογικά και λειτουργικά δεδομένα της θεματικής ένταξής του στον Δ.Κ.Ν., ιδίως από την άποψη των παραπομπών σε συσχετιζόμενα κανονιστικά κείμενα και σε άλλες θεματικές ενότητες του Έργου.</em></p><p><em>Φέρεται σε γνώση των χρηστών του παρόντος Νόμου ότι η κατωτέρω κωδικοποιημένη μορφή του αποτελεί χρηστικό εργαλείο νομικής πληροφόρησης και ότι σε καμμία περίπτωση δεν υποκαθιστά τα επίσημα κανονιστικά κείμενα, όπως αυτά βρίσκονται δημοσιευμένα στο Φύλλο Εφημερίδας της Κυβέρνησης</em></p><h1><a id="84826282924041-_Toc434243451"></a>104<sup><a href="#84826282924041-footnote-2" id="84826282924041-footnote-ref-2">[2]</a></sup>.	ΝΟΜΟΣ υπ’ αριθ. 2690<br />της 8/9 Μαρτ. 1999 (ΦΕΚ Α΄ 45)</h1><p>Κύρωση του Κώδικα Διοικητικής Διαδικασίας και άλλες διατάξεις.</p><p><em>Για την καταβολή στον αιτούντα, από τον οικείο φορέα, πλήρους αποζημίωσης σε περίπτωση μη τήρησης των προθεσμιών που προβλέπονται στις διατάξεις του παρόντος, τον καθορισμό του ύψους του καταβλητέου χρηματικού ποσού και άλλες συναφείς διατάξεις, βλ. τις παρ. 7, 8 και 12 άρθρ. 5 Νομ. 1943/10-11 Απρ. 1991 (ΦΕΚ Α΄ 50), ανωτ. αριθ. 77, όπως αντικαταστάθηκαν αντίστοιχα από τις παρ. 1, 2 και 3 άρθρ. 7 Νομ. 3242/24-24 Μαΐου 2004 (ΦΕΚ Α΄ 102), ανωτ. Θέμα α, σελ. 84,363, αριθ. 103.</em></p><p>Άρθρο πρώτο.- Κυρώνεται ο Κώδικας Διοικητικής Διαδικασίας, ο οποίος έχει συνταχθεί σύμφωνα με τις διατάξεις της παρ. 6 του άρθρ. 76 του Συντάγματος από την Επιτροπή που συγκροτήθηκε κατ’ εξουσιοδότηση των διατάξεων του άρθρ. 18 (παρ. 18 και 24) του ν. 2503/1997, με την αριθ. ΔΙΔΚ/Φ.38/4/2085 /15.9.1997 απόφαση του Γενικού Γραμματέα του Υπουργείου Εσωτερικών, Δημόσιας Διοίκησης και Αποκέντρωσης, όπως τροποποιήθηκε από τη ΔΙΔΚ/Φ.38/4/27737/ 16.12.1997 όμοια του ιδίου Γενικού Γραμματέα και επανασυστήθηκε με την αριθ. ΔΙΔΚ/Φ.38/4/23951/30.11.1998 όμοια προκειμένου να εξετάσει τις παρατηρήσεις των Βουλευτών που διατυπώθηκαν στη Διαρκή Επιτροπή Δημόσιας Διοίκησης της Βουλής.</p><h1><a id="84826282924041-_Toc434243452"></a>ΠΡΩΤΟ ΚΕΦΑΛΑΙΟ<br />ΓΕΝΙΚΕΣ ΔΙΑΤΑΞΕΙΣ</h1><h3><a id="84826282924041-_Toc434243453"></a>Άρθρο 1 <br />Πεδίο εφαρμογής των διατάξεων του Κώδικα</h3><p>Άρθρ.1.«Οι διατάξεις του Κώδικα αυτού εφαρμόζονται στο Δημόσιο, στους οργανισμούς τοπικής αυτοδιοίκησης και στα άλλα νομικά πρόσωπα δημόσιου δικαίου, εκτός αν άλλως ορίζεται σε επιμέρους διατάξεις.» «Ειδικά οι διατάξεις των άρθρων 4 έως 7 και του άρθρου 12 του παρόντος εφαρμόζονται αναλόγως στα νομικά πρόσωπα ιδιωτικού δικαίου (Ν.Π.Ι.Δ.) που ανήκουν στο κράτος ή επιχορηγούνται τακτικώς, σύμφωνα με τις κείμενες διατάξεις από κρατικούς πόρους κατά 50% τουλάχιστον του ετήσιου προϋπολογισμού τους, στα Ν.Π.Ι.Δ. και τις Δημόσιες Επιχειρήσεις και Οργανισμούς (ΔΕΚΟ) του Κεφαλαίου Α΄ του Ν.3429/2005, καθώς και στα νομικά πρόσωπα και τις επιχειρήσεις των Ο.Τ.Α, εντός ή εκτός της Γενικής Κυβέρνησης.»</p><p><em>Το μέσα σε «» δεύτερο εδάφιο, όπως το άρθρ. 1 είχε αντικατασταθεί ως άνω από την παρ. 1 άρθρ. 1 Νομ. 4250/26-26 Μαρτ. 2014 (ΦΕΚ Α΄ 74 – Διόρθ. σφλμ. στο ΦΕΚ Α΄ 111/7/5/2014), κατωτ. αριθ. 135, προστέθηκε με την παρ. 1 άρθρ. 7</em> <em>Νομ. 4325/11-11 Μαΐου 2015 (ΦΕΚ Α΄ 47), Τομ. 36, Κεφ. Ε, Θέμα α, σελ. 372,14, αριθ. 42 .</em></p><h3><a id="84826282924041-_Toc434243454"></a>Άρθρο 2<br /> Αυτεπάγγελτη ενέργεια της Διοίκησης</h3><p>Άρθρ.2. «Με την επιφύλαξη του επόμενου άρθρου, τα διοικητικά όργανα οφείλουν να προβαίνουν, αυτεπαγγέλτως, στις ενέργειες που προβλέπονται από τις ισχύουσες διατάξεις εντός των οριζομένων, σχετικών, προθεσμιών. Σε περίπτωση που δεν προβλέπεται σχετική προθεσμία, η ενέργεια συντελείται εντός ευλόγου χρόνου, ο οποίος δεν μπορεί να υπερβεί το τρίμηνο.»</p><p><em>Το άρθρ. 2 αντικαταστάθηκε ως άνω από την παρ. 1 άρθρ. 5 Νομ. 3242/24-24 Μαΐου 2004 (ΦΕΚ Α΄ 102), ανωτ. Θέμα α, σελ. 84,363, αριθ. 103.</em></p><h3><a id="84826282924041-_Toc434243455"></a>Άρθρο 3<br />Αιτήσεις προς τη Διοίκηση</h3><p>Άρθρ.3.-1.Αίτηση του ενδιαφερομένου, για την έκδοση διοικητικής πράξης, απαιτείται όταν το προβλέπουν οι σχετικές διατάξεις.</p><p>2.Ο ενδιαφερόμενος μπορεί, πριν από την έκδοση της διοικητικής πράξης, να παραιτηθεί από την αίτησή του χωρίς συνέπειες, εκτός αν υπάρχει ειδική αντίθετη ρύθμιση. Ανάκληση της παραίτησης δεν μπορεί να γίνει</p><p>3.Για τη διευκόλυνση των ενδιαφερομένων, χρησιμοποιούνται έντυπα αιτήσεων, τα οποία χορηγούν υποχρεωτικώς οι δημόσιες αρχές, για όλα τα θέματα που εμπίπτουν στην αρμοδιότητά τους. Στα έντυπα αναφέρονται οι προβλεπόμενες από τη νομοθεσία προϋποθέσεις για την ικανοποίηση του αιτήματος, οι εφαρμοστέες διατάξεις, τα δικαιολογητικά που πρέπει να προσκομίσει ο ενδιαφερόμενος, καθώς και ο χρόνος μέσα στον οποίο θα δοθεί η απάντηση. Αν ο ενδιαφερόμενος δηλώσει ότι δεν μπορεί να γράψει, ο αρμόδιος υπάλληλος, ύστερα από προφορική έκθεση του αιτήματος του ενδιαφερομένου, οφείλει να συντάξει ο ίδιος την αίτηση.</p><p>«4. Τα στοιχεία της ταυτότητας που αναφέρονται στην αίτηση, όταν πρόκειται για Έλληνες πολίτες, αποδεικνύονται από το δελτίο αστυνομικής ταυτότητας ή τη σχετική προσωρινή βεβαίωση της αρμόδιας αρχής ή το διαβατήριο ή την άδεια οδήγησης ή το ατομικό βιβλιάριο υγείας όλων των ασφαλιστικών φορέων.» Η ταυτότητα των αλλοδαπών αποδεικνύεται, στην περίπτωση πολιτών Κράτους-Μέλους της Ευρωπαϊκής Ένωσης, από το δελτίο ταυτότητας ή το διαβατήριο, ενώ, στις άλλες περιπτώσεις, από το διαβατήριο, ή άλλο έγγραφο βάσει του οποίου επιτρέπεται η είσοδός τους στη Χώρα, ή τα έγγραφα που έχουν εκδώσει οι αρμόδιες ελληνικές αρχές. Η ταυτότητα των νομικών προσώπων αποδεικνύεται σύμφωνα με τα οριζόμενα από τις διατάξεις που ισχύουν στην έδρα τους. Όταν η αίτηση δεν υποβάλλεται αυτοπροσώπως, πρέπει να συνοδεύεται από επικυρωμένο φωτοαντίγραφο του δελτίου ταυτότητας ή των αντίστοιχων εγγράφων.</p><p>«Αιτήσεις για έκδοση διοικητικής πράξης που υποβάλλονται μέσω Κ.Ε.Π. τα οποία έχουν την ευθύνη ελέγχου των στοιχείων της ταυτότητας, θεωρείται ότι υποβάλλονται αυτοπροσώπως στην αρμόδια για την έκδοση της πράξης υπηρεσία».</p><p><em>Το μέσα σε «» πρώτο εδάφ. αντικαταστάθηκε ως άνω από το άρθρ. 25 Νομ. 3731/19-23 Δεκ. 2008 (ΦΕΚ Α΄ 263), Τομ. 3, Κεφ. Α, Θέμα α, σελ. 52,50115, αριθ. 150.</em></p><p><em>Το δε μέσα σε «» τελευταίο εδάφ. προστέθηκε με την παρ. 7 άρθρ. 11 Νομ. 3230/11-11 Φεβρ. 2004 (ΦΕΚ Α΄ 44), κατωτ. αριθ. 118στ.</em></p><p>5.Γεγονότα ή στοιχεία που δεν αποδεικνύονται από το δελτίο ταυτότητας ή από τα αντίστοιχα έγγραφα, αν ειδικές διατάξεις δεν ορίζουν διαφορετικά, γίνονται δεκτά βάσει υπεύθυνης δήλωσης του ενδιαφερομένου η οποία και διατυπώνεται σε προβλεπόμενο από τις σχετικές διατάξεις έντυπο. Ίδια δήλωση υποβάλλεται και όταν τα στοιχεία του δελτίου ταυτότητας για την οικογενειακή κατάσταση, τη διεύθυνση της κατοικίας και το επάγγελμα έχουν μεταβληθεί.</p><p>«6.α. Όταν για τη διεκπεραίωση υπόθεσης απαιτούνται δικαιολογητικά ή πιστοποιητικά που εκδίδονται από το δημόσιο, τους οργανισμούς τοπικής αυτοδιοίκησης και τα νομικά πρόσωπα δημοσίου δικαίου και των οποίων η έκδοση δεν προϋποθέτει τη σύμπραξη του πολίτη, η αρμόδια υπηρεσία, εφόσον δεν συνυποβάλλονται από τον αιτούντα με την αίτησή του, τα αναζητεί με οποιοδήποτε πρόσφορο τρόπο για την έκδοση της τελικής πράξης αυτεπαγγέλτως από τις οικείες  υπηρεσίες.</p><p>β. Για το σκοπό αυτόν τεκμαίρεται ότι παρέχεται σχετική εξουσιοδότηση από τον ενδιαφερόμενο, με την κατάθεση της αίτησής του. </p><p>γ. Με απόφαση του Υπουργού Εσωτερικών και Διοικητικής Ανασυγκρότησης και του αρμόδιου, κατά περίπτωση, Υπουργού, καθορίζονται οι διαδικασίες στις οποίες δεν εφαρμόζεται η αυτεπάγγελτη αναζήτηση δικαιολογητικών, λόγω μεγάλου όγκου αιτήσεων ή άλλων λόγων που καθιστούν ιδιαίτερα δυσχερή την αυτεπάγγελτη αναζήτηση. </p><p>δ. Η αυτεπάγγελτη αναζήτηση δικαιολογητικών εφαρμόζεται επί αιτημάτων φυσικών και νομικών προσώπων.» </p><p><em>Η παρ. 6 όπως είχε προστεθεί με την παρ. 2 άρθρ. 5 Νομ. 3242/24-24 Μαΐου 2004 (ΦΕΚ Α΄ 102), ανωτ. Θέμα α, σελ. 84,363, αριθ. 103 και τροποποιηθεί από την παρ. 5 άρθρ. 16 Νομ. 3448/15-15 Μαρτ. 2006 (ΦΕΚ Α΄ 57), κατωτ. αριθ. 120β και την παρ. 9 άρθρ. 30 Νομ. 3731/19-23 Δεκ. 2008 (ΦΕΚ Α΄ 263), Τομ. 3, Κεφ. Α, Θέμα α, σελ. 52,50115, αριθ. 150, αντικαταστάθηκε ως άνω από την παρ. 1 άρθρ. 12 Νομ. 4325/11-11 Μαΐου 2015 (ΦΕΚ Α΄ 47), Τομ. 36, Κεφ. Ε, Θέμα α, σελ. 372,14, αριθ. 42. Βλ. και την παρ. 2 του ιδίου άρθρ. 12 Νομ. 4325/2015 για την αυτεπάγγελτη αναζήτηση δικαιολογητικών μέσω ηλεκτρονικής διασύνδεσης των πληροφοριακών συστημάτων υπηρεσιών του Δημοσίου. Με την παρ. 3 του ιδίου άρθρου ορίστηκε ότι : «Οι ρυθμίσεις του άρθρου αυτού, εκτός από τις εξουσιοδοτικές, έχουν πλήρη εφαρμογή μετά την πάροδο έξι (6) μηνών από τη δημοσίευση του παρόντος»</em></p><h3><a id="84826282924041-_Toc434243456"></a>Άρθρο 4<br /> Διεκπεραίωση υποθέσεων από τη Διοίκηση</h3><p><em>Για τις ειδικές προθεσμίες σε υποθέσεις πολιτογράφησης αλλοδαπών βλ. άρθρ. 31 Νομ. 3284/9-10 Νοεμ. 2004 (ΦΕΚ Α΄ 217), Τομ. 7, Κεφ. Β, Θέμα α, σελ. 214,17, αριθ. 36.</em></p><p>Άρθρ.4.- «1. α. Οι δημόσιες υπηρεσίες, οι οργανισμοί τοπικής αυτοδιοίκησης και τα νομικά πρόσωπα δημόσιου δικαίου, όταν υποβάλλονται αιτήσεις, οφείλουν να διεκπεραιώνουν τις υποθέσεις των ενδιαφερομένων και να αποφαίνονται για τα αιτήματά τους μέσα σε προθεσμία πενήντα (50) ημερών, εφόσον από ειδικές διατάξεις δεν προβλέπονται μικρότερες προθεσμίες. Η προθεσμία αρχίζει από την κατάθεση της αίτησης στην αρμόδια υπηρεσία και την υποβολή ή συγκέντρωση του συνόλου των απαιτούμενων δικαιολογητικών, πιστοποιητικών ή στοιχείων. Αν η αίτηση υποβληθεί σε αναρμόδια υπηρεσία, η υπηρεσία αυτή οφείλει, μέσα σε τρεις (3) ημέρες, να τη διαβιβάσει στην αρμόδια και να γνωστοποιήσει τούτο στον ενδιαφερόμενο. Στην περίπτωση αυτή η προθεσμία αρχίζει από τότε που περιήλθε η αίτηση στην αρμόδια υπηρεσία. Για υποθέσεις αρμοδιότητας περισσότερων υπηρεσιών, η προθεσμία του πρώτου εδαφίου παρατείνεται κατά δέκα (10), ακόμη, ημέρες.</p><p>β. Με απόφαση του Υπουργού Εσωτερικών, Δημόσιας Διοίκησης και Αποκέντρωσης και του κατά περίπτωση αρμόδιου Υπουργού μπορεί να ορίζεται, κατά περίπτωση, διαφορετική προθεσμία για τη διεκπεραίωση υποθέσεων, εφόσον το επιβάλλουν ειδικοί λόγοι, που αναφέρονται ρητώς σ' αυτήν.»</p><p><em>Η παρ. 1 που είχε αντικατασταθεί από την παρ. 1 άρθρ. 11 Νομ. 3230/11-11 Φεβρ. 2004 (ΦΕΚ Α΄ 44), κατωτ. αριθ. 118στ, αντικαταστάθηκε και πάλι ως άνω από την παρ. 1 άρθρ. 6 Νομ. 3242/24-24 Μαΐου 2004 (ΦΕΚ Α΄ 102), ανωτ. Θέμα α, σελ. 84,363, αριθ. 103.</em></p><p><em>Για τον καθορισμό διαφορετικών προθεσμιών διεκπεραίωσης υποθέσεων αρμοδιότητας των Υπηρεσιών του Υπουργείου Οικονομίας και Οικονομικών, πλην της Γενικής Γραμματείας Δημοσιονομικής Πολιτικής (Γ.Γ.Δ.Π.), του Γενικού Χημείου του Κράτους (Γ.Χ.Κ.) και του πρώην Υπουργείου Εθνικής Οικονομίας (ΥΠ.ΕΘ.Ο.) εκδόθηκε η με αριθ. 1097636/1212/0006Δ/3-10 Δεκ. 2004 (ΦΕΚ Β΄ 1839) Απ. Υπ. ΕΣ.Δ.Δ.Α., Yπ. Οικονομίας και Οικονομικών, κατωτ. αριθ. 118ι.</em></p><p><em>Για τον καθορισμό διαφορετικών προθεσμιών διεκπεραίωσης υποθέσεων αρμοδιότητας της Γενικής Γραμματείας Δημοσιονομικής Πολιτικής/Γενικού Λογιστηρίου του Κράτους εκδόθηκε η με αριθ. 2/67911/0004/3-14 Δεκ. 2004 (ΦΕΚ Β΄ 1854) Απ. Υπ. ΕΣ.Δ.Δ.Α., Yπ. Οικονομίας και Οικονομικών, κατωτ. αριθ. 118ια, όπως τροποποιήθηκε και συμπληρώθηκε με την με αριθ. 2/49018/0004/20-20 Μαΐου 2013 (ΦΕΚ Β΄ 1224) Απ. Υπ. Οικον., Διοικ. Μεταρ. &amp; Ηλεκτρ. Διακυβ.</em></p><p><em>Για την αναστολή των προθεσμιών τελικής διεκπεραίωσης του αιτήματος του πολίτη, όπως αυτή καθορίζεται στην άνω παρ. 1 άρθρ. 6 Νομ. 3242/2004, στην περίπτωση απώλειας φακέλου με υπαιτιότητα της υπηρεσίας, βλ. την παρ. 2 άρθρ. 8 του Π.Δ. 114/23-30 Ιουν. 2005 (ΦΕΚ Α΄ 165), κατωτ. αριθ. 119<sup>ε</sup>.</em></p><p>«2. Εάν κάποια υπόθεση δεν μπορεί να διεκπεραιωθεί λόγω αντικειμενικής αδυναμίας, ειδικά αιτιολογημένης, η αρμόδια υπηρεσία οφείλει, εντός πέντε (5) τουλάχιστον ημερών πριν από την εκπνοή τους, να γνωστοποιήσει εγγράφως στον αιτούντα:</p><p>α) τους λόγους της καθυστέρησης, β) τον υπάλληλο που έχει αναλάβει την υπόθεση και τον αριθμό τηλεφώνου του, για την παροχή πληροφοριών και γ) κάθε άλλη χρήσιμη πληροφορία.»</p><p><em>Η παρ. 2 αντικαταστάθηκε ως άνω από την παρ. 1 άρθρ. 6 Νομ. 3242/24-24 Μαΐου 2004 (ΦΕΚ Α΄ 102), ανωτ. Θέμα α, σελ. 84,363, αριθ. 103.</em></p><p>«3. Οι υπηρεσίες απαλλάσσονται από τις κατά την παράγραφο 1 υποχρεώσεις αν το αίτημα είναι εμφανώς παράλογο, αόριστο, ακατάληπτο ή επαναλαμβάνεται κατά τρόπο καταχρηστικό».</p><p><em>Η παρ. 3 αντικαταστάθηκε ως άνω από την παρ. 3 άρθρ. 11 Νομ. 3230/11-11 Φεβρ. 2004 (ΦΕΚ Α΄ 44), κατωτ. αριθ. 118στ.</em></p><p>4. Οι διοικητικές αρχές οφείλουν ύστερα από αίτηση του ενδιαφερομένου, να χορηγούν αμέσως πιστοποιητικά και βεβαιώσεις. Αν η άμεση χορήγηση τούτων δεν είναι δυνατή, αυτά αποστέλλονται ταχυδρομικώς, μέσα σε προθεσμία δέκα (10) ημερών, στη διεύθυνση που έχει δηλωθεί.</p><p>Η υποχρέωση αυτή δεν υφίσταται αν ο ενδιαφερόμενος, με την αίτησή του, δηλώσει ότι δεν επιθυμεί την ταχυδρομική αποστολή και ότι θα παραλάβει τα έγγραφα αυτά αυτοπροσώπως ή με εξουσιοδοτημένο εκπρόσωπό του.</p><p>«5. Η υπηρεσία στην οποία υποβάλλεται η αίτηση χορηγεί στον ενδιαφερόμενο απόδειξη παραλαβής όπου περιλαμβάνονται ο οικείος αριθμός πρωτοκόλλου, η προθεσμία εντός της οποίας υφίσταται υποχρέωση προς διεκπεραίωση της υπόθεσης, καθώς και η επισήμανση ότι, σε περίπτωση υπέρβασης των χρονικών ορίων που καθορίζονται στις παραγράφους 1 και 2 του παρόντος άρθρου, παρέχεται δυνατότητα αποζημίωσης κατά τις ρυθμίσεις των παραγράφων 7 και 8 του άρθρου 5 του Ν. 1943/1991 (ΦΕΚ 50 Α΄), όπως ισχύει.</p><p>6. Οι προθεσμίες των παραγράφων 1 και 2 του παρόντος άρθρου δεν ισχύουν για αναγνώριση απαιτήσεων κατά του Δημοσίου, εφόσον υφίσταται σχετική εκκρεμής δίκη, καθώς και για τις περιπτώσεις όπου απαιτείται εμφάνιση του ενδιαφερομένου ενώπιον συλλογικού οργάνου, και η μη προσέλευσή του οφείλεται σε υποκειμενικούς ή αντικειμενικούς λόγους.»</p><p><em>Οι παρ. 5 και 6 προστέθηκαν με την παρ. 2 άρθρ. 6 Νομ. 3242/24-24 Μαΐου 2004 (ΦΕΚ Α΄ 102), ανωτ. Θέμα α, σελ. 84,363, αριθ. 103.</em></p><p><em>Για την αναστολή των προθεσμιών τελικής διεκπεραίωσης του αιτήματος του πολίτη, όπως αυτή καθορίζεται στην άνω παρ. 2 άρθρ. 6 Νομ. 3242/2004, στην περίπτωση απώλειας φακέλου με υπαιτιότητα της υπηρεσίας, βλ. την παρ. 2 άρθρ. 8 του Π.Δ. 114/23-30 Ιουν. 2005 (ΦΕΚ Α΄ 165), κατωτ. αριθ. 119<sup>ε</sup>.</em></p><p>«3. Οι Διευθύνσεις Διοικητικού των υπηρεσιών της παραγράφου 1 έχουν υποχρέωση έγγραφης ενημέρωσης των αιτούντων υπαλλήλων για την πρόοδο υποθέσεων σχετικών με θέματα της υπηρεσιακής τους κατάστασης που εκκρεμούν ενώπιόν τους εντός της προθεσμίας της παραγράφου 1, εφόσον δεν έχει διεκπεραιωθεί η υπόθεσή τους εντός της ως άνω προθεσμίας.»</p><p><em>Η μέσα σε «» φερόμενη ως παρ. 3 προστέθηκε στο τέλος του άρθρ. 4 με  την παρ. 2 άρθρ. 7 Νομ. 4325/11-11 Μαΐου 2015 (ΦΕΚ Α΄ 47), Τομ. 36, Κεφ. Ε, Θέμα α, σελ. 372,14, αριθ. 42.</em></p><h3><a id="84826282924041-_Toc434243457"></a>Άρθρο 5<br /> Πρόσβαση σε έγγραφα</h3><p>Άρθρ.5.-1.Κάθε ενδιαφερόμενος έχει το δικαίωμα, ύστερα από γραπτή αίτησή του, να λαμβάνει γνώση των διοικητικών εγγράφων. Ως διοικητικά έγγραφα νοούνται όσα συντάσσονται από τις δημόσιες υπηρεσίες, όπως εκθέσεις, μελέτες, πρακτικά, στατιστικά στοιχεία, εγκύκλιες οδηγίες, απαντήσεις της Διοίκησης, γνωμοδοτήσεις και αποφάσεις.</p><p>2.Όποιος έχει ειδικό έννομο συμφέρον δικαιούται, ύστερα από γραπτή αίτησή του, να λαμβάνει γνώση των ιδιωτικών εγγράφων που φυλάσσονται στις δημόσιες υπηρεσίες και είναι σχετικά με υπόθεσή του η οποία εκκρεμεί σε αυτές ή έχει διεκπεραιωθεί από αυτές.</p><p>3.Το κατά τις προηγούμενες παραγράφους δικαίωμα δεν υφίσταται στις περιπτώσεις που το έγγραφο αφορά την ιδιωτική ή οικογενειακή ζωή τρίτου, ή αν παραβλάπτεται απόρρητο το οποίο προβλέπεται από ειδικές διατάξεις. Η αρμόδια διοικητική αρχή μπορεί να αρνηθεί την ικανοποίηση του δικαιώματος τούτου αν το έγγραφο αναφέρεται στις συζητήσεις του Υπουργικού Συμβουλίου, ή αν η ικανοποίηση του δικαιώματος αυτού είναι δυνατόν να δυσχεράνει ουσιωδώς την έρευνα δικαστικών «διοικητικών,» αστυνομικών ή στρατιωτικών αρχών σχετικώς με την τέλεση εγκλήματος ή διοικητικής παράβασης.</p><p><em>Η μέσα σε «» λέξη προστέθηκε από την παρ. 2 άρθρ. 8 Νομ. 2880/29-30 Ιαν. 2001 (ΦΕΚ Α 9), Τομ. 2 Α, Κεφ. Ε, Θέμα β, αριθ. 197, σελ. 318,350.</em></p><p>4.Το δικαίωμα των παρ. 1 και 2 ασκείται: α) με μελέτη του εγγράφου στο κατάστημα της υπηρεσίας, ή β) με χορήγηση αντιγράφου, εκτός αν η αναπαραγωγή τούτου μπορεί να βλάψει το πρωτότυπο. Η σχετική δαπάνη αναπαραγωγής βαρύνει τον αιτούντα, εκτός αν ο νόμος ορίζει διαφορετικά. Αν πρόκειται για πληροφορίες ιατρικού χαρακτήρα, αυτές γνωστοποιούνται στον αιτούντα με την βοήθεια γιατρού, ο οποίος ορίζεται για τον σκοπό αυτόν.</p><p>5.Η άσκηση του κατά τις παρ. 1 και 2 δικαιώματος γίνεται με την επιφύλαξη της ύπαρξης τυχόν δικαιωμάτων πνευματικής ή βιομηχανικής ιδιοκτησίας.</p><p>«6. Η χρονική προθεσμία για τη χορήγηση εγγράφων κατά τις παραγράφους 1 και 2 ή την αιτιολογημένη απόρριψη της σχετικής αίτησης του πολίτη είναι είκοσι (20) ημέρες».</p><p><em>Η παρ. 6 αντικαταστάθηκε ως άνω από την παρ. 2 άρθρ. 11 Νομ. 3230/11-11 Φεβρ. 2004 (ΦΕΚ Α΄ 44), κατωτ. αριθ. 118στ.</em></p><p><em>Το άρθρο 5 κωδικοποιήθηκε ως άρθρο 1 από το Π.Δ. 28/17-23 Μαρτ. 2015 (ΦΕΚ Α΄ 34), κατωτ. αριθ. 137.</em></p><p><em>Για την ανοικτή διάθεση και περαιτέρω χρήση εγγράφων, πληροφοριών και δεδομένων του δημόσιου τομέα, βλ. άρθρ. 1 έως14 Νομ. 3448/15-15 Μαρτ. 2006 (ΦΕΚ Α΄ 57), κατωτ. αριθ. 120β, όπως τροποποιήθηκαν από τα άρθρ. 1 έως 14 Νομ. 4305/30-31 Οκτ. 2014 (ΦΕΚ Α΄ 237), Τομ. 1, Κεφ. Ε, Θέμα ζ, αριθ. 136, σελ. 116,31062</em>.<em> </em></p><h3><a id="84826282924041-_Toc434243458"></a>Άρθρο 6<br /> Προηγούμενη ακρόαση του ενδιαφερομένου</h3><p>Άρθρ.6.-1.Οι διοικητικές αρχές, πριν από κάθε ενέργεια ή μέτρο σε βάρος των δικαιωμάτων ή συμφερόντων συγκεκριμένου προσώπου, οφείλουν να καλούν τον ενδιαφερόμενο να εκφράσει τις απόψεις του, εγγράφως ή προφορικώς, ως προς τα σχετικά ζητήματα.</p><p>2.Η κλήση προς ακρόαση είναι έγγραφη, αναφέρει τον τόπο, την ημέρα και την ώρα της ακρόασης, προσδιορίζει δε το αντικείμενο του μέτρου ή της ενέργειας. Η κλήση κοινοποιείται στον ενδιαφερόμενο τουλάχιστον πέντε (5) πλήρεις ημέρες πριν από την ημέρα της ακρόασης. Ο ενδιαφερόμενος έχει το δικαίωμα να λάβει γνώση των σχετικών αποδεικτικών στοιχείων και να προβεί σε ανταπόδειξη. Η τήρηση της προαναφερόμενης διαδικασίας, καθώς και η λήψη υπόψη των απόψεων του ενδιαφερομένου, πρέπει να προκύπτουν από την αιτιολογία της διοικητικής πράξης. Το υιοθετούμενο μέτρο πρέπει να λαμβάνεται μέσα σε εύλογο χρονικό διάστημα από την ακρόαση του ενδιαφερομένου.</p><p>3.Αν η άμεση λήψη του δυσμενούς μέτρου είναι αναγκαία για την αποτροπή κινδύνου ή λόγω επιτακτικού δημόσιου συμφέροντος, είναι, κατ’ εξαίρεση, δυνατή η, χωρίς προηγούμενη κλήση του ενδιαφερομένου, ρύθμιση. Αν η κατάσταση που ρυθμίστηκε είναι δυνατόν να μεταβληθεί, η διοικητική αρχή, μέσα σε χρονικό διάστημα δεκαπέντε (15) ημερών, καλεί τον ενδιαφερόμενο να εκφράσει τις απόψεις του σύμφωνα με τις προηγούμενες παραγράφους, οπότε και προβαίνει σε τυχόν νέα ρύθμιση. Αν η πιο πάνω προθεσμία παρέλθει άπρακτη, το μέτρο παύει αυτοδικαίως, και χωρίς άλλη ενέργεια, να ισχύει.</p><p>4.Οι διατάξεις των παρ. 1 και 2 εφαρμόζονται και όταν οι σχετικές με τη δυσμενή διοικητική πράξη διατάξεις προβλέπουν δυνατότητα άσκησης διοικητικής προσφυγής.</p><h3><a id="84826282924041-_Toc434243459"></a>Άρθρο 7<br /> Αμεροληψία των διοικητικών οργάνων</h3><p>Άρθρ.7.-1.Τα διοικητικά όργανα, μονομελή ή συλλογικά, πρέπει να παρέχουν εγγυήσεις αμερόληπτης κρίσης κατά την άσκηση των αρμοδιοτήτων τους.</p><p>2.Τα μονομελή όργανα, καθώς και τα μέλη των συλλογικών οργάνων, οφείλουν να απέχουν από κάθε ενέργεια ή διαδικασία που συνιστά συμμετοχή σε λήψη απόφασης ή διατύπωση γνώμης ή πρότασης εφόσον: α) η ικανοποίηση προσωπικού συμφέροντός τους συνδέεται με την έκβαση της υπόθεσης, ή β) είναι σύζυγοι ή συγγενείς εξ αίματος ή εξ αγχιστείας, κατ’ ευθεία μεν γραμμή απεριορίστως, εκ πλαγίου δε έως και τέταρτου βαθμού, με κάποιον από τους ενδιαφερομένους, ή γ) έχουν ιδιαίτερο δεσμό ή ιδιάζουσα σχέση ή εχθρότητα με τους ενδιαφερομένους.</p><p>3.Το όργανο ή το μέλος του συλλογικού οργάνου, εφόσον κρίνει ότι συντρέχει στο πρόσωπό του λόγος που επιβάλλει την αποχή του, οφείλει να το δηλώσει αμέσως στην προϊστάμενη αρχή ή στον προεδρεύοντα του συλλογικού οργάνου, αντιστοίχως, και να απέχει από οποιαδήποτε ενέργεια. Στις περιπτώσεις αυτές, η προϊστάμενη αρχή, ή το συλλογικό όργανο, αποφαίνεται το ταχύτερο δυνατόν.</p><p>4.Αίτηση εξαίρεσης μονομελούς οργάνου, ή μέλους συλλογικού οργάνου, μπορούν να υποβάλουν οι ενδιαφερόμενοι σε όλα τα στάδια της διαδικασίας. Η αίτηση υποβάλλεται στην προϊστάμενη αρχή, ή στον προεδρεύοντα του συλλογικού οργάνου, ή στο αποφασίζον όργανο, κατά περίπτωση. Κατά τα λοιπά, εφαρμόζονται και στην περίπτωση αυτή τα οριζόμενα στην τελευταία περίοδο της προηγούμενης παραγράφου.</p><p>5.Η εξαίρεση μπορεί να διατάσσεται και αυτεπαγγέλτως από την προϊστάμενη αρχή ή το συλλογικό όργανο.</p><p>6.Τα οριζόμενα στις προηγούμενες παραγράφους δεν εφαρμόζονται σε περίπτωση που δηλώνεται αποχή ή ζητείται η εξαίρεση, τόσων μελών συλλογικού οργάνου ώστε τα απομένοντα να μη σχηματίζουν την κατά την παρ. 1 του άρθρ. 14 απαρτία.</p><h3><a id="84826282924041-_Toc434243460"></a>Άρθρο 8 <br />Αναπλήρωση των διοικητικών οργάνων</h3><p>Άρθρ.8.- Σε περίπτωση απουσίας ή κωλύματος, τον προϊστάμενο οργανικής μονάδας δημόσιας αρχής αναπληρώνει ο ανώτερος κατά βαθμό προϊστάμενος των υποκείμενων σε αυτόν οργανικών μονάδων. Αν δεν υπάρχουν υποκείμενες οργανικές μονάδες, τον προϊστάμενο αναπληρώνει ο κατά βαθμό ανώτερος υπάλληλος της μονάδας. Σε περίπτωση ομοιοβάθμων, αναπληρωτής είναι ο προϊστάμενος ή ο υπάλληλος που έχει τον περισσότερο χρόνο υπηρεσίας στο βαθμό. Πάντως, ο οριζόμενος αναπληρωτής πρέπει να ανήκει σε κλάδο του οποίου οι υπάλληλοι, κατά τις σχετικές διατάξεις, μπορούν να προΐστανται.</p><h3><a id="84826282924041-_Toc434243461"></a>Άρθρο 9<br /> Μεταβίβαση αρμοδιότητας των διοικητικών οργάνων –<br />Εξουσιοδότηση των διοικητικών οργάνων προς υπογραφή</h3><p>Άρθρ.9.-1.Η αρμοδιότητα των διοικητικών οργάνων καθορίζεται από τις σχετικές διατάξεις.</p><p>2.Το αρμόδιο διοικητικό όργανο, αν τούτο προβλέπεται από τις σχετικές διατάξεις, μπορεί, με κανονιστική πράξη του, να μεταβιβάσει την αρμοδιότητά του. Στην περίπτωση αυτή, η αρμοδιότητα ασκείται αποκλειστικά από το όργανο στο οποίο μεταβιβάστηκε, εκτός αν οι σχετικές διατάξεις ορίζουν ότι, παράλληλα, μπορεί να ασκείται και από το όργανο που τη μεταβίβασε.</p><p>3.Το αρμόδιο διοικητικό όργανο, αν τούτο προβλέπεται από τις σχετικές διατάξεις, μπορεί επίσης, με κανονιστική πράξη του, να εξουσιοδοτεί ιεραρχικά υφιστάμενό του όργανο να υπογράφει, με εντολή του, πράξεις ή άλλα έγγραφα της αρμοδιότητάς του.</p><p>4.Στο προοίμιο των διοικητικών πράξεων, για την πληροφόρηση των ενδιαφερομένων, αναφέρονται οι διατάξεις που καθορίζουν την αρμοδιότητα για την έκδοση της πράξης, αν συντρέχει δε περίπτωση και η πράξη της μεταβίβασής της στο όργανο που εκδίδει την πράξη ή η πράξη της εξουσιοδότησης προς υπογραφή.</p><h3><a id="84826282924041-_Toc434243462"></a>Άρθρο 10<br /> Προθεσμίες προς ενέργεια</h3><p>Άρθρ.10.-1.Οι προθεσμίες για την υποβολή αίτησης, αναφοράς, δήλωσης ή άλλου εγγράφου του ενδιαφερομένου, καθώς και για οποιαδήποτε άλλη ενέργειά του είναι αποκλειστικές, εκτός αν χαρακτηρίζονται ενδεικτικές από τις διατάξεις που τις προβλέπουν.</p><p>2.Ο ενδιαφερόμενος μπορεί, μέσα στην προβλεπόμενη προθεσμία, να υποβάλει την αίτησή του ή άλλο έγγραφο με μηχανικό μέσο εφόσον το μέσο τούτο αφήνει αποτύπωμα που καθιστά αναμφίβολη την αναγνώριση του μηχανήματος αποστολής και παραλαβής, καθώς και της ημερομηνίας και ώρας αποστολής και παραλαβής. Στη συνέχεια όμως οφείλει να υποβάλει, σύμφωνα με τα οριζόμενα στα άρθρ. 3 και 11, το αργότερο μέσα σε πέντε (5) ημέρες από τη λήξη της προθεσμίας, έγγραφο, που φέρει την ιδιόχειρη υπογραφή του και έχει όμοιο περιεχόμενο με αυτό το οποίο παρέλαβε, με το μηχανικό μέσο η υπηρεσία.</p><p>3.Ο ενδιαφερόμενος μπορεί να υποβάλει το έγγραφό του με αποστολή συστημένης επιστολής εφόσον δεν το αποκλείουν οι σχετικές ειδικές διατάξεις. Στις περιπτώσεις αυτές, ως ημερομηνία υποβολής θεωρείται εκείνη της κατάθεσης της επιστολής στην ταχυδρομική υπηρεσία.</p><p>4.Αν οι διατάξεις επιβάλλουν τη συνυποβολή πιστοποιητικών, δικαιολογητικών ή άλλων δημόσιων εγγράφων και αυτά δεν συνυποβάλλονται για λόγους που αφορούν την αρμόδια για την έκδοσή τους διοικητική αρχή, αρκεί η εμπρόθεσμη υποβολή του εγγράφου του ενδιαφερομένου. Στην περίπτωση αυτή, πρέπει στο υποβαλλόμενο από τον ενδιαφερόμενο έγγραφο να γίνεται μνεία του λόγου της μη συνυποβολής των δημόσιων εγγράφων, τα οποία, πάντως, ο ενδιαφερόμενος οφείλει να προσκομίσει όταν εκλείψει η αιτία που κατέστησε αδύνατη τη συνυποβολή τους.</p><p>5.Οι προθεσμίες για τη Διοίκηση είναι ενδεικτικές, εκτός αν από τις διατάξεις που τις προβλέπουν προκύπτει ότι είναι αποκλειστικές. Οι προθεσμίες για την έκδοση ατομικών διοικητικών πράξεων, δυσμενών για το πρόσωπο το οποίο αφορούν αμέσως, είναι αποκλειστικές.</p><p>«6. Υπέρβαση των προθεσμιών συγχωρείται σε περίπτωση ανώτερης βίας, καθώς και όταν ο ενδιαφερόμενος επικαλείται τη συνδρομή γεγονότων γνωστών στην υπηρεσία.»</p><p><em>Η παρ. 6 αντικαταστάθηκε ως άνω από την παρ. 3 άρθρ. 6 Νομ. 3242/24-24 Μαΐου 2004 (ΦΕΚ Α΄ 102), ανωτ. Θέμα α, σελ. 84,363, αριθ. 103.</em></p><p><em>Για την αναστολή των προθεσμιών τελικής διεκπεραίωσης του αιτήματος του πολίτη, όπως αυτή καθορίζεται στην άνω παρ. 3 άρθρ. 6 Νομ. 3242/2004, στην περίπτωση απώλειας φακέλου με υπαιτιότητα της υπηρεσίας, βλ. την παρ. 2 άρθρ. 8 του Π.Δ. 114/23-30 Ιουν. 2005 (ΦΕΚ Α΄ 165), κατωτ. αριθ. 119<sup>ε</sup>.</em></p><p>7.Για τον υπολογισμό των προθεσμιών, αν ειδικές διατάξεις δεν ορίζουν διαφορετικά, εφαρμόζονται οι διατάξεις των άρθρ. 241 – 246 του Αστικού Κώδικα.</p><h3><a id="84826282924041-_Toc434243463"></a>Άρθρο 11<br /> Βεβαίωση του γνησίου της υπογραφής – <br />Επικύρωση των αντιγράφων</h3><p>Άρθρ.11.-1.Η βεβαίωση του γνησίου της υπογραφής του ενδιαφερομένου γίνεται, από οποιαδήποτε διοικητική αρχή, "ή τα Κ.Ε.Π." βάσει του δελτίου ταυτότητας ή των αντίστοιχων εγγράφων που προβλέπονται στο άρθρ. 3.</p><p><em>Η μέσα σε «» φράση προστέθηκε με την παρ. 3 άρθρ. 16 Νομ. 3345/16-16 Ιουν. 2005 (ΦΕΚ Α΄ 138), Τομ. 3, Κεφ. Α, Θέμα αα, σελ. 52,67102, αριθ. 67.</em></p><p>«Δεν απαιτείται βεβαίωση του γνησίου της υπογραφής του ενδιαφερομένου, όταν προσέρχεται αυτοπροσώπως για υποθέσεις του στις υπηρεσίες του δημόσιου τομέα ή τα Κ.Ε.Π., προσκομίζοντας το δελτίο ταυτότητας ή τα αντίστοιχα πρωτότυπα έγγραφα.»</p><p><em>Το μέσα σε «» τελευταίο εδάφ. προστέθηκε με την παρ. 4 άρθρ. 16 Νομ. 3345/16-16 Ιουν. 2005 (ΦΕΚ Α΄ 138), Τομ. 3, Κεφ. Α, Θέμα αα, σελ. 52,67102, αριθ. 67.</em></p><p>«2.α. Οι ρυθμίσεις της παρούσας παραγράφου εφαρμόζονται στο Δημόσιο, τους Οργανισμούς Τοπικής Αυτοδιοίκησης (Ο.Τ.Α.), τα νομικά πρόσωπα δημοσίου δικαίου, τα Δικαστήρια όλων των βαθμών, τα νομικά πρόσωπα ιδιωτικού δικαίου που ανήκουν στο κράτος ή επιχορηγούνται τακτικώς, σύμφωνα με τις κείμενες διατάξεις από κρατικούς πόρους κατά 50% τουλάχιστον του ετήσιου προϋπολογισμού τους, τις δημόσιες επιχειρήσεις και τους οργανισμούς που προβλέπονται στις διατάξεις του άρθρου 1 του ν. 3429/2005, καθώς και στα νομικά πρόσωπα και τις επιχειρήσεις των Ο.Τ.Α..</p><p> β. Δεν υφίσταται πλέον η υποχρέωση υποβολής πρωτοτύπων εγγράφων, με την επιφύλαξη της περίπτωσης δ και των εγγράφων που προσκομίζονται για δικαστική χρήση, που έχουν εκδοθεί από τις υπηρεσίες και τους φορείς της περίπτωσης α΄ ή επικυρωμένων αντιγράφων των εγγράφων αυτών από τους ενδιαφερόμενους για το σύνολο των συναλλαγών τους με τις υπηρεσίες και τους φορείς της περίπτωσης α΄.</p><p>Αντί πρωτοτύπων ή επικυρωμένων αντιγράφων, υποβάλλονται και γίνονται υποχρεωτικά αποδεκτά από τις υπηρεσίες και τους φορείς της περίπτωσης α΄, ευκρινή φωτοαντίγραφα των πρωτοτύπων εγγράφων που εκδόθηκαν από τις υπηρεσίες και τους φορείς αυτούς ή των ακριβών αντιγράφων τους.</p><p>Ομοίως, υποβάλλονται και γίνονται υποχρεωτικά αποδεκτά ευκρινή φωτοαντίγραφα από αντίγραφα ιδιωτικών εγγράφων τα οποία έχουν επικυρωθεί από δικηγόρο, καθώς και ευκρινή φωτοαντίγραφα από τα πρωτότυπα όσων ιδιωτικών εγγράφων φέρουν θεώρηση από υπηρεσίες και φορείς της περίπτωσης α΄.</p><p>Ομοίως, υποβάλλονται και γίνονται υποχρεωτικά αποδεκτά ευκρινή φωτοαντίγραφα από αντίγραφα εγγράφων που έχουν εκδοθεί από αλλοδαπές αρχές και έχουν επικυρωθεί από δικηγόρο.</p><p>Οι υπηρεσίες και οι φορείς στους οποίους κατατίθενται φωτοαντίγραφα, κατά τα ανωτέρω, υποχρεούνται να διενεργούν δειγματοληπτικό έλεγχο προκειμένου να εξακριβώσουν την ακρίβεια των στοιχείων που αναγράφονται σε αυτά, σε τουλάχιστον πέντε τοις εκατό (5%) των φωτοαντιγράφων που υποβλήθηκαν κατά το αμέσως προηγούμενο τρίμηνο, ιδίως ζητώντας τη συνδρομή των υπηρεσιών ή των φορέων που εξέδωσαν τα πρωτότυπα. Τα αποτελέσματα αυτού του ελέγχου εν συνεχεία κοινοποιούνται στην καθ ύλην αρμόδια οργανική μονάδα του Υπουργείου Διοικητικής Μεταρρύθμισης και Ηλεκτρονικής Διακυβέρνησης.</p><p> Εάν διαπιστωθεί κατά τον υποχρεωτικό ή άλλο έλεγχο ότι υποβλήθηκαν αλλοιωμένα φωτοαντίγραφα, εκτός από τις κυρώσεις που προβλέπονται στην παρ. 6 του άρθρου 22 του ν. 1599/1986 και που επιβάλλονται στον ενδιαφερόμενο, εφόσον η πράξη αυτή δεν τιμωρείται αυστηρότερα από άλλη ποινική διάταξη, η διοικητική ή άλλη πράξη, για την έκδοση της οποίας υποβλήθηκαν τα φωτοαντίγραφα αυτά, ανακαλείται αμέσως.</p><p> γ. Οι διοικητικές αρχές και τα ΚΕΠ εξακολουθούν να επικυρώνουν αντίγραφα από το πρωτότυπο ή από το ακριβές αντίγραφο της διοικητικής αρχής (όπως ορίζεται στο άρθρο 1 του ν. 2690/1999 (Α΄ 45), που το εξέδωσε, μόνο στην περίπτωση που αυτά υποβάλλονται από τον ενδιαφερόμενο σε φορείς που δεν εμπίπτουν στις διατάξεις του παρόντος. Αντίγραφα των ανωτέρω επικυρώνονται και από δικηγόρους ή συμβολαιογράφους, σύμφωνα με τις διατάξεις που διέπουν την άσκηση των λειτουργημάτων τους.</p><p> Ομοίως, οι διοικητικές αρχές και τα ΚΕΠ εξακολουθούν να επικυρώνουν αντίγραφα από αντίγραφα ιδιωτικών εγγράφων ή εγγράφων που έχουν εκδοθεί από αλλοδαπές αρχές, τα οποία έχουν επικυρωθεί από δικηγόρο, μόνο στην περίπτωση που αυτά υποβάλλονται σε φορείς που δεν εμπίπτουν στις διατάξεις του παρόντος.</p><p> δ. Η απαίτηση υποβολής πρωτοτύπων εγγράφων, που έχουν εκδοθεί από τις υπηρεσίες και τους φορείς της περίπτωσης α΄, όταν προβλέπεται ρητά από την κείμενη νομοθεσία, καταργείται με την παρέλευση τριών μηνών από τη δημοσίευση του παρόντος νόμου. Εντός του προαναφερόμενου χρονικού διαστήματος, με απόφαση του Υπουργού Διοικητικής Μεταρρύθμισης και Ηλεκτρονικής Διακυβέρνησης και του κάθε φορά αρμόδιου Υπουργού μπορεί να ορίζεται, κατά περίπτωση, η διατήρηση της απαίτησης υποβολής πρωτοτύπων εγγράφων σε διαδικασίες, εφόσον το επιβάλλουν εξαιρετικοί λόγοι, που αναφέρονται ρητώς σε αυτήν.</p><p>«ε. Για τα αντίγραφα των Φύλλων Εφημερίδας της Κυβερνήσεως (ΦΕΚ) που έχουν προέλθει από πρωτότυπο ΦΕΚ σε έντυπη μορφή ή από ΦΕΚ σε ηλεκτρονική μορφή που έχει καταχωριστεί στην ιστοσελίδα του Εθνικού Τυπογραφείου, ισχύουν ανάλογα οι ρυθμίσεις του άρθρου αυτού. Η προθεσμία της παρ. δ΄ του άρθρου 1 του Ν.4250/2014, όσον αφορά τα ΦΕΚ, ισχύει από τη δημοσίευση του παρόντος νόμου.»</p><p>στ. (ε). Με την επιφύλαξη της περίπτωσης δ, από τη δημοσίευση του παρόντος νόμου καταργείται κάθε ειδική ή γενική διάταξη που αντίκειται στις διατάξεις αυτού.»</p><p><em>Η περίπτ. ε΄ προστέθηκε και η υπάρχουσα περ. ε αναριθμήθηκε ως άνω σε περίπτ. στ΄, από την παρ. 1 άρθρ. 24 Νομ. 4325/11-11 Μαΐου 2015 (ΦΕΚ Α΄ 47), Τομ. 36, Κεφ. Ε, Θέμα α, σελ. 372,14, αριθ. 42. Βλ. και την παρ. 2 ιδίου άρθρου 24 για την αυτεπάγγελτη αναζήτηση τεύχους ΦΕΚ με την επίκληση του αριθμού, του τεύχους και της ημερομηνίας έκδοσής του.</em></p><p><em>Η παρ. 2 που είχε αντικατασταθεί από την παρ. 5 άρθρ. 16 Νομ. 3345/16-16 Ιουν. 2005 (ΦΕΚ Α΄ 138), Τομ. 3, Κεφ. Α, Θέμα αα, σελ. 52,67102, αριθ. 67, αντικαταστάθηκε και πάλι ως άνω από την παρ. 2 άρθρ. 1 Νομ. 4250/26-26 Μαρτ. 2014 (ΦΕΚ Α΄ 74 – Διόρθ. σφλμ. στο ΦΕΚ Α΄ 111/7/5/2014), κατωτ. αριθ. 135.</em></p><p> (3-4. <em>Η παρ. 3 που είχε αντικατασταθεί από την παρ. 6 και η παρ. 4 που είχε προστεθεί με την παρ. 7 άρθρ. 16 Νομ. 3345/16-16 Ιουν. 2005 (ΦΕΚ Α΄ 138), Τομ. 3, Κεφ. Α, Θέμα αα, σελ. 52,67102, αριθ. 67, καταργήθηκαν από την παρ. 2 άρθρ. 1 Νομ. 4250/26-26 Μαρτ. 2014 (ΦΕΚ Α΄ 74 – Διόρθ. σφλμ. στο ΦΕΚ Α΄ 111/7/5/2014), κατωτ. αριθ. 135).</em></p><p><em>Για την εξαίρεση εγγράφων και διαδικασιών αρμοδιότητας των Υπηρεσιών του Υπουργείου Οικονομίας και Οικονομικών, πλην της Γενικής Γραμματείας Δημοσιονομικής Πολιτικής (Γ.Γ.Δ.Π.), του Γενικού Χημείου του Κράτους (Γ.Χ.Κ.) και του πρώην Υπουργείου Εθνικής Οικονομίας (ΥΠ.ΕΘ.Ο.), από τις ρυθμίσεις των άνω παρ. 5 και 6 άρθρ. 16 Νομ. 3345/2005 με τις οποίες αντικαταστάθηκαν οι παρ. 2 και 3 του παρόντος άρθρ., εκδόθηκε η με αριθ. 1008564/110/0006Δ/25 Ιαν.-13 Φεβρ. 2006 (ΦΕΚ Β΄ 163) Απ. Υπ. ΕΣ.Δ.Δ.Α., Οικονομίας &amp; Οικονομικών.</em></p><h3><a id="84826282924041-_Toc434243464"></a>Άρθρο 12<br /> Τήρηση πρωτοκόλλου υπηρεσίας – <br />Χορήγηση βεβαίωσης για την καταχώριση εγγράφου</h3><p>Άρθρ.12.-Κάθε έγγραφο που περιέρχεται στην υπηρεσία με οποιονδήποτε τρόπο, καταχωρίζεται αυθημερόν στο βιβλίο εισερχομένων, κατ’ αύξοντα αριθμό, με χαρακτηρισμό και μνεία του θέματος στο οποίο αναφέρεται και του αριθμού των στοιχείων που το συνοδεύουν. Στο ίδιο βιβλίο αναγράφονται επίσης το όργανο προς το οποίο το έγγραφο απευθύνεται, καθώς και η ημερομηνία εισόδου του. Η υπηρεσία οφείλει να χορηγεί βεβαίωση καταχώρισης του εγγράφου με όλα τα παραπάνω στοιχεία.</p><h1><a id="84826282924041-_Toc434243465"></a>ΔΕΥΤΕΡΟ ΚΕΦΑΛΑΙΟ<br />ΣΥΛΛΟΓΙΚΑ ΟΡΓΑΝΑ ΤΗΣ ΔΙΟΙΚΗΣΗΣ</h1><h3><a id="84826282924041-_Toc434243466"></a>Άρθρο 13<br />Συγκρότηση</h3><p>΄Αρθρ.13.-1.Για τη νόμιμη συγκρότηση συλλογικού οργάνου απαιτείται ο ορισμός, με πράξη, όλων των μελών (τακτικών και αναπληρωματικών) που προβλέπει ο νόμος. Ο ορισμός του ίδιου προσώπου με περισσότερες από μία ιδιότητα δεν επιτρέπεται. Αν ορισμένα μέλη εκλέγονται ή υποδεικνύονται από τρίτους και τα μέλη αυτά δεν έχουν ακόμη εκλεγεί ή υποδειχθεί από τα αρμόδια όργανα, η συγκρότηση είναι νόμιμη αν έχει εγκαίρως ζητηθεί εγγράφως η εκλογή ή η υπόδειξή τους και τα υπόλοιπα μέλη επαρκούν ώστε να υπάρχει απαρτία.</p><p>2.Τα συλλογικά όργανα, αν στο νόμο δεν ορίζεται διαφορετικά, συγκροτούνται από τρία (3) τουλάχιστον μέλη.</p><p>3.Ο πρόεδρος και ο γραμματέας του συλλογικού οργάνου ορίζονται, μαζί με τους αναπληρωματικούς τους, με την πράξη συγκρότησής του. Αν το συλλογικό όργανο συγκροτείται αποκλειστικώς από αιρετά μέλη, ο πρόεδρος, ο γραμματέας και τα λοιπά μέλη στα οποία ανατίθεται συγκεκριμένο αξίωμα, μαζί με τους αναπληρωματικούς τους, εκλέγονται, με μυστική ψηφοφορία, από τα μέλη του συλλογικού οργάνου.</p><p>4.Η τυχόν κατά παράνομο τρόπο κτήση της ιδιότητας υπό την οποία κάποιος ορίζεται μέλος συλλογικού οργάνου δεν επηρεάζει τη νομιμότητα της συγκρότησης του οργάνου.</p><p>5.Το συλλογικό όργανο μπορεί να λειτουργήσει, όχι όμως πέρα από ένα τρίμηνο, αν κάποια από τα μέλη του εκλείψουν ή αποχωρήσουν για οποιονδήποτε λόγο ή απολέσουν την ιδιότητα βάσει της οποίας ορίστηκαν, εφόσον, κατά τις συνεδριάσεις του, τα λοιπά μέλη επαρκούν ώστε να υπάρχει απαρτία.</p><p>6.Όταν ο νόμος προβλέπει θητεία για τα μέλη του συλλογικού οργάνου, η αντικατάσταση μέλους πριν από τη λήξη της θητείας του είναι δυνατή μόνο για λόγον αναγόμενο στην άσκηση των καθηκόντων του, ο οποίος και πρέπει να βεβαιώνεται στη σχετική πράξη.</p><h3><a id="84826282924041-_Toc434243467"></a>Άρθρο 14 <br />Σύνθεση – Συνεδριάσεις – Λειτουργία</h3><p>Άρθρ.14.-1.Το συλλογικό όργανο συνεδριάζει νομίμως όταν στη σύνθεσή του μετέχουν, ως τακτικά ή αναπληρωματικά μέλη, περισσότερα από τα μισά των διορισμένων τακτικών μελών (απαρτία). Η απαρτία πρέπει να υπάρχει σε όλη τη διάρκεια της συνεδρίασης. Αν, κατά την πρώτη συνεδρίαση, διαπιστωθεί έλλειψη απαρτίας, το όργανο καλείται εκ νέου σε συνεδρίαση, η οποία πραγματοποιείται το νωρίτερο σε είκοσι τέσσερις (24) ώρες, στον ίδιο τρόπο και με την ίδια ημερήσια διάταξη. Κατά τη συνεδρίαση αυτή, υπάρχει απαρτία αν μετέχουν στη σύνθεση τακτικά ή αναπληρωματικά μέλη που παριστούν τουλάχιστον το ένα τρίτο (1/3) του συνόλου των διορισμένων τακτικών μελών του και εν πάση περιπτώσει όχι λιγότερα των τριών (3) τακτικών ή αναπληρωματικών μελών. Στα τριμελή συλλογικά όργανα, για την ύπαρξη απαρτίας, απαιτείται η παρουσία και των τριών (3) τακτικών ή αναπληρωματικών μελών.</p><p>2.Ο πρόεδρος καθορίζει την ημέρα, την ώρα και τον τόπο των συνεδριάσεων και καλεί τα τακτικά και τα αναπληρωματικά μέλη να συμμετάσχουν. Η πρόσκληση, η οποία περιλαμβάνει την ημερήσια διάταξη, γνωστοποιείται, από το γραμματέα, στα μέλη του συλλογικού οργάνου τουλάχιστον σαράντα οκτώ (48) ώρες πριν από τη συνεδρίαση, μπορεί δε να γίνει και με τηλεφώνημα, τηλεγράφημα, τηλεομοιοτυπία ή άλλο πρόσφορο μέσο, εφόσον το γεγονός τούτο αποδεικνύεται από σχετική σημείωση σε ειδικό βιβλίο, η οποία πρέπει να φέρει χρονολογία και την υπογραφή του προσώπου που έκανε την πρόσκληση. Η προθεσμία αυτή μπορεί, σε περίπτωση κατεπείγοντος, να συντμηθεί, η πρόσκληση όμως, τότε, πρέπει να είναι έγγραφη και να βεβαιώνονται σε αυτήν οι λόγοι που κατέστησαν τη σύντμηση αναγκαία. Πρόσκληση των μελών του συλλογικού οργάνου δεν απαιτείται όταν οι συνεδριάσεις γίνονται σε ημερομηνίες τακτές, που ορίζονται με απόφασή του, η οποία και γνωστοποιείται στα μέλη του. Πρόσκληση δεν απαιτείται, επίσης, όταν μέλος έχει δηλώσει, πριν από τη συνεδρίαση, κώλυμα συμμετοχής του σε αυτήν, ή όταν το κώλυμα τούτο είναι γνωστό στον πρόεδρο του συλλογικού οργάνου.</p><p>3.Τα αναπληρωματικά μέλη καλούνται προς αναπλήρωση απόντων ή κωλυόμενων μελών της ίδιας κατηγορίας, εκτός αν ο ορισμός τους δεν έχει γίνει κατά τέτοια αντιστοιχία.</p><p>4.Αν κατά τη συνεδρίαση απουσιάσει τακτικό μέλος το οποίο δε  είχε προσκληθεί, η συνεδρίαση είναι παράνομη. Το ίδιο ισχύει ακόμη και αν, αντ’ αυτού, είχε μετάσχει το αντίστοιχο αναπληρωματικό μέλος. Αν υπήρξαν πλημμέλειες ως προς την κλήτευση μέλους, το συλλογικό όργανο συνεδριάζει νομίμως αν αυτό είναι παρόν και δεν αντιλέγει για την πραγματοποίηση της συνεδρίασης.</p><p>5.Η νομιμότητα της σύνθεσης του συλλογικού οργάνου δεν επηρεάζεται από την τυχόν εναλλαγή των μετεχόντων μελών σε διαδοχικές συνεδριάσεις.</p><p>6.Μέλη συλλογικού οργάνου, τα οποία είναι σύζυγοι ή συνδέονται μεταξύ τους με συγγένεια έως και τέταρτου βαθμού εξ αίματος ή αγχιστείας, δεν επιτρέπεται να μετάσχουν στην ίδια συνεδρίαση.</p><p><em>Για τη μη εφαρμογή των διατάξεων της παρ. 6 για τα συλλογικά όργανα Α.Ε.Ι. και Τ.Ε.Ι., βλ. την παρ. 41 άρθρ. 14 Νομ. 2817/14-14 Μαρτ. 2000 (ΦΕΚ Α΄ 78), Τόμος 32Α, Κεφ. Γ, Θέμα λ, σελ. 298,10, αριθ. 25.</em></p><p>7.Η σύγκληση του συλλογικού οργάνου προς συνεδρίαση είναι υποχρεωτική αν το ένα τρίτο (1/3) τουλάχιστον του συνόλου των τακτικών μελών του το ζητήσει εγγράφως από τον πρόεδρο, προσδιορίζοντας και το προς συζήτηση θέμα.</p><p>8.Η ημερήσια διάταξη συντάσσεται από τον  πρόεδρο, ο οποίος λαμβάνει προς τούτο υπόψη του και απόψεις που τυχόν διατυπώνονται από μέλη του συλλογικού οργάνου.</p><p>9.Αντικείμενο της συνεδρίασης είναι μόνο τα θέματα που περιλαμβάνονται στην ημερήσια διάταξη. Κατ’ εξαίρεση, μπορούν να συζητηθούν και θέματα που δεν περιλαμβάνονται στην ημερήσια διάταξη αν είναι παρόντα όλα τα τακτικά μέλη και συμφωνούν για τη συζήτησή τους.</p><p>10.Οι συνεδριάσεις, αν στο νόμο δεν ορίζεται διαφορετικά, είναι μυστικές. Η κατά τη συζήτηση παρουσία άλλων προσώπων, πλην των μελών και του γραμματέα ή των τυχόν ειδικώς οριζόμενων στο νόμο προσώπων, δεν επιτρέπεται. Το συλλογικό όργανο, όμως, μπορεί να καλέσει, προς παροχή πληροφοριών ή προσαγωγή στοιχείων, υπηρεσιακά ή άλλα πρόσωπα, τα οποία και αποχωρούν πριν από την έναρξη της συζήτησης.</p><p>11.Όταν ο νόμος προβλέπει δημόσια συνεδρίαση του συλλογικού οργάνου, ανακοινώνονται εγκαίρως, και πάντως τουλάχιστον σαράντα οκτώ (48) ώρες πριν από τη συνεδρίαση, ο τόπος και ο χρόνος της συνεδρίασης, με πρόσφορο τρόπο, ώστε να καθίσταται δυνατή η προσέλευση και η παρουσία των ενδιαφερομένων. Η τήρηση της δημοσιότητας πρέπει να βεβαιώνεται στο οικείο πρακτικό.</p><p>12.Ο πρόεδρος κηρύσσει την έναρξη και τη λήξη των συνεδριάσεων, διευθύνει τις εργασίες και φροντίζει για την εφαρμογή του νόμου και την εύρυθμη λειτουργία του συλλογικού οργάνου.</p><p>«13. Τα συλλογικά όργανα είναι δυνατό να συνεδριάζουν και με τη χρήση ηλεκτρονικών μέσων (τηλεδιάσκεψη). Στις περιπτώσεις αυτές, με απόφαση του Υπουργού Εσωτερικών, Δημόσιας Διοίκησης και Αποκέντρωσης, καθορίζονται ο τόπος της συνεδρίασης, ο τρόπος διαπίστωσης της απαρτίας και διασφάλισης της μυστικότητας της συνεδρίασης, ο τρόπος τήρησης των πρακτικών και κάθε άλλη λεπτομέρεια αναφορικά με τη λειτουργία των συλλογικών οργάνων.»</p><p><em>Η παρ. 13 προστέθηκε με την παρ. 7 άρθρ. 6 Νομ. 3242/24-24 Μαΐου 2004 (ΦΕΚ Α΄ 102), ανωτ. Θέμα α, σελ. 84,363, αριθ. 103.</em></p><p><em>Για την συνεδρίαση συλλογικών οργάνων με τηλεδιάσκεψη εκδόθηκε η με αριθ. ΔΙΑΔΠ/Α/7841/19-21 Απρ. 2005 (ΦΕΚ Β΄ 539) Απ. ΥΠ.ΕΣ.Δ.Δ.Α., Οικονομίας και Οικονομικών, κατωτ. αριθ. 119ζ, σελ. 16,31062,.</em></p><h3><a id="84826282924041-_Toc434243468"></a>Άρθρο 15<br />Αποφάσεις</h3><p>Άρθρ.15.-1.Οι αποφάσεις των συλλογικών οργάνων, αν ο νόμος δεν ορίζει διαφορετικά, λαμβάνονται με την απόλυτη πλειοψηφία των παρόντων μελών. Αν δεν καθίσταται δυνατός ο σχηματισμός της πλειοψηφίας αυτής, η ψηφοφορία επαναλαμβάνεται ωσότου σχηματιστεί απόλυτη πλειοψηφία με την υποχρεωτική προσχώρηση, κάθε φορά, εκείνου ή εκείνων που διατυπώνουν την ασθενέστερη γνώμη, σε μία από τις επικρατέστερες. Σε κάθε περίπτωση, αν υπάρξει ισοψηφία, υπερισχύει η ψήφος του προέδρου, εκτός αν η ψηφοφορία είναι μυστική, οπότε αυτή επαναλαμβάνεται για μία ακόμη φορά, η τυχόν δε νέα ισοψηφία ισοδυναμεί με απόρριψη. Το μέλος που απέχει από την ψηφοφορία ή δίδει λευκή ψήφο θεωρείται απόν.</p><p>2.Αν η συζήτηση της υπόθεσης διαρκεί περισσότερες από μία συνεδριάσεις, η απόφαση λαμβάνεται από τα μέλη που μετέχουν στην τελευταία συνεδρίαση, αφού προηγουμένως, τα μέλη που δεν μετείχαν στις προηγούμενες συνεδριάσεις, ενημερωθούν πλήρως ως προς τα ουσιώδη σημεία των κατ’ αυτές συζητήσεων. Η ενημέρωση πρέπει να προκύπτει από δήλωση των μελών αυτών, η οποία και καταχωρίζεται στα πρακτικά.</p><p>3.Η ψηφοφορία είναι φανερή, εκτός αν ορίζεται διαφορετικά από το νόμο.</p><p>4.Για τις συνεδριάσεις του συλλογικού οργάνου συντάσσεται πρακτικό, στο οποίο μνημονεύονται, ιδίως, τα ονόματα και η ιδιότητα των παριστάμενων μελών, ο τόπος και ο χρόνος της συνεδρίασης, τα θέματα που συζητήθηκαν με συνοπτική αλλά περιεκτική αναφορά στο περιεχόμενό τους, η μορφή και τα αποτελέσματα της ψηφοφορίας και οι αποφάσεις που λήφθηκαν.</p><p>5.Στο πρακτικό καταχωρίζονται οι γνώμες των μελών που μειοψήφησαν σε περίπτωση δε φανερής ψηφοφορίας και τα ονόματα τούτων.</p><p>6.Αν πρόκειται για συνεδρίαση οργάνου προς διατύπωση απλής γνώμης, στο οικείο πρακτικό καταχωρίζονται υποχρεωτικώς όλες οι επί μέρους γνώμες που διατυπώθηκαν και τέθηκαν σε ψηφοφορία.</p><p>7.Το πρακτικό συντάσσεται από το γραμματέα και επικυρώνεται από τον πρόεδρο.</p><p>8.Η υπογραφή του προέδρου ή του αναπληρωτή του αρκεί για τη νόμιμη υπόσταση κάθε πράξης του συλλογικού οργάνου.</p><h1><a id="84826282924041-_Toc434243469"></a>ΤΡΙΤΟ ΚΕΦΑΛΑΙΟ</h1><h1><a id="84826282924041-_Toc434243470"></a>ΔΙΟΙΚΗΤΙΚΗ ΠΡΑΞΗ</h1><h3><a id="84826282924041-_Toc434243471"></a>Άρθρο 16 <br />Περιεχόμενο και τύπος</h3><p>Άρθρ.16.-1.Η διοικητική πράξη είναι έγγραφη, αναφέρει την εκδούσα αρχή και τις εφαρμοζόμενες διατάξεις, φέρει δε χρονολογία, καθώς και υπογραφή του αρμόδιου οργάνου. Στην ατομική διοικητική πράξη αναφέρεται, επίσης η τυχόν δυνατότητα άσκησης της, κατ’ άρθρ. 25, ειδικής διοικητικής ή ενδικοφανούς, προσφυγής, γίνεται δε μνεία του αρμόδιου για την εξέτασή της οργάνου, της προθεσμίας, καθώς και των συνεπειών παράλειψης της άσκησής της. Προσφυγή που ασκείται σύμφωνα με τις προαναφερόμενες πληροφορίες της υπηρεσίας δεν μπορεί να παραγάγει συνέπειες σε βάρος του προσφεύγοντος. Η παράλειψη αναφοράς των εφαρμοζομένων διατάξεων, καθώς και των κατά τη δεύτερη περίοδο στοιχείων, δεν επάγεται ακυρότητα της πράξης.</p><p>2.Η ατομική διοικητική πράξη μπορεί, κατ’ εξαίρεση, να είναι προφορική εφόσον αυτό είναι αναγκαίο προς επίτευξη του επιδιωκόμενου με αυτήν σκοπού. Προς τούτο, επιτρέπεται, επίσης, η χρήση συμβόλων εφόσον οι αποδέκτες της πράξης έχουν τη δυνατότητα να κατανοήσουν το περιεχόμενό της.</p><h3><a id="84826282924041-_Toc434243472"></a>Άρθρο 17<br />Αιτιολογία</h3><p>Άρθρ.17.-1.Η ατομική διοικητική πράξη πρέπει να περιέχει αιτιολογία, η οποία να περιλαμβάνει τη διαπίστωση της συνδρομής των κατά νόμο προϋποθέσεων για την έκδοσή της.</p><p>2.Η αιτιολογία πρέπει να είναι σαφής, ειδική, επαρκής και να προκύπτει από τα στοιχεία του φακέλου, εκτός αν προβλέπεται ρητώς στο νόμο ότι πρέπει να περιέχεται στο σώμα της πράξης.</p><p>3.Όταν η διοικητική πράξη εκδίδεται αυτεπαγγέλτως, τα αποδεικτικά στοιχεία συγκεντρώνονται με πρωτοβουλία του αρμόδιου για την έκδοσή της οργάνου. Όταν την έκδοση της διοικητικής πράξης ζητά ο ενδιαφερόμενος, αυτός οφείλει να υποβάλει τα δικαιολογητικά που καθορίζουν οι σχετικές διατάξεις, εκτός αν τα στοιχεία αυτά υπάρχουν στην αρμόδια για την έκδοση της πράξης διοικητική αρχή.</p><h3><a id="84826282924041-_Toc434243473"></a>Άρθρο 18 <br />Δημοσίευση</h3><p>Άρθρ.18.-1.Η ατομική διοικητική πράξη τελειούται με την υπογραφή και τη χρονολόγησή της, ή τη δημοσίευσή της αν είναι δημοσιευτέα κατά νόμο. Η κανονιστική διοικητική πράξη τελειούται με τη δημοσίευσή της στην Εφημερίδα της Κυβερνήσεως, εκτός αν προβλέπεται ειδικός τρόπος δημοσιότητας.</p><p>2.Στην περίπτωση της δημοσίευσης στην Εφημερίδα της Κυβερνήσεως, ως ημερομηνία δημοσίευσης λαμβάνεται εκείνη την οποία φέρει το σχετικό φύλλο της Εφημερίδας, υπό την προϋπόθεση ότι, κατά την ημερομηνία αυτή, είναι δυνατή η χορήγηση, σε κάθε ενδιαφερόμενο, αντιτύπου του φύλλου ή θεωρημένου φωτοαντιγράφου του οικείου δοκιμίου.</p><p>3.Οι αρμόδιες υπηρεσίες υποχρεούνται να χορηγούν βεβαίωση για τη συνδρομή της προϋπόθεσης της προηγούμενης παραγράφου ή για την πραγματοποίηση της δημοσίευσης με άλλον νόμιμο τρόπο.</p><p>4.Αν το κείμενο που δημοσιεύτηκε έχει γραφικά ή λογιστικά σφάλματα επιτρέπεται η δημοσίευση διόρθωσής του, η οποία και περιορίζεται αποκλειστικώς στα σφάλματα αυτά.</p><h3><a id="84826282924041-_Toc434243474"></a>Άρθρο 19<br />Κοινοποίηση</h3><p>Άρθρ.19.-1.Η ατομική διοικητική πράξη κοινοποιείται στο πρόσωπο το οποίο αφορά.</p><p>2.Με την επιφύλαξη των τυχόν οριζομένων σε ειδικές διατάξεις, η κοινοποίηση γίνεται με κάθε πρόσφορον τρόπο.</p><h3><a id="84826282924041-_Toc434243475"></a>Άρθρο 20<br />Γνώμη – Πρόταση</h3><p>Άρθρ.20.-1.Όπου ο νόμος, για την έκδοση διοικητικής πράξης, προβλέπει προηγούμενη γνώμη (απλή ή σύμφωνη) ή πρόταση άλλου οργάνου, η μεν γνώμη διατυπώνεται ύστερα από ερώτημα του οργάνου που έχει την αποφασιστική αρμοδιότητα, η δε πρόταση υποβάλλεται με πρωτοβουλία του προτείνοντος οργάνου. Η γνώμη ή η πρόταση, πρέπει να είναι έγγραφη, αιτιολογημένη και επίκαιρη κατά το περιεχόμενό της.</p><p>2.Το όργανο που έχει την αποφασιστική αρμοδιότητα δεν μπορεί να εκδώσει πράξη με περιεχόμενο διαφορετικό από αυτό της σύμφωνης γνώμης ή της πρότασης. Η μη αποδοχή της θετικής σύμφωνης γνώμης ή της πρότασης, καθώς και η απόκλιση από την απλή γνώμη, πρέπει να αιτιολογούνται ειδικώς.</p><p>3.Το αρμόδιο για την έκδοση διοικητικής πράξης όργανο μπορεί να ζητήσει τη γνώμη άλλου οργάνου οικειοθελώς. Στην περίπτωση αυτή, εφαρμόζονται όσα ισχύουν για την απλή γνώμη.</p><p>4.Αν η απλή γνώμη δεν υποβληθεί μέσα στην προθεσμία που έχει τυχόν ταχθεί προς τούτο από το νόμο ή από το αποφασίζον όργανο ή, σε κάθε περίπτωση, μέσα σε εύλογο χρόνο, η διοικητική πράξη μπορεί να εκδοθεί και χωρίς αυτήν.</p><h3><a id="84826282924041-_Toc434243476"></a>Άρθρο 21<br />Ανάκληση</h3><p>Άρθρ.21.-1.Αρμόδιο για την ανάκληση ατομικής διοικητικής πράξης όργανο είναι εκείνο που την εξέδωσε ή που είναι αρμόδιο για την έκδοσή της.</p><p>2.Για την ανάκληση δεν είναι απαραίτητο να τηρείται η διαδικασία που προβλέπεται για την έκδοση της πράξης, εκτός αν ανακαλείται πράξη νόμιμη ή πράξη παράνομη ύστερα από εκτίμηση πραγματικών περιστατικών.</p><h1><a id="84826282924041-_Toc434243477"></a>ΤΕΤΑΡΤΟ ΚΕΦΑΛΑΙΟ</h1><h1><a id="84826282924041-_Toc434243478"></a>ΔΙΟΙΚΗΤΙΚΗ ΣΥΜΒΑΣΗ</h1><h3><a id="84826282924041-_Toc434243479"></a>Άρθρο 22<br />Τύπος</h3><p>Άρθρ.22.-Η διοικητική σύμβαση υποβάλλεται στον έγγραφο τύπο, εκτός αν ο νόμος ορίζει διαφορετικά. Για την κατάρτισή της, η πρόταση και αποδοχή είναι δυνατόν να γίνονται με χωριστά έγγραφα.</p><h3><a id="84826282924041-_Toc434243480"></a>Άρθρο 23<br />Κατάρτιση</h3><p>Άρθρ.23.-Η διοικητική σύμβαση, που συνάπτεται ύστερα από διαγωνισμό ή με απευθείας ανάθεση, καταρτίζεται από και με την επίδοση στον ενδιαφερόμενο της πράξης με την οποία τελειούται ο διαγωνισμός ή της πράξης ανάθεσης, αντιστοίχως, εκτός αν στο νόμο ορίζεται διαφορετικά.</p><p><em>Κωδικοποιήθηκε από το άρθρ. 30 Νομ. 3669/12-18 Ιουν. 2008 (ΦΕΚ Α΄ 116), Τομ. 23, Κεφ. Β, Θέμα α, σελ. 130,63094, αριθ. 114.</em></p><h1><a id="84826282924041-_Toc434243481"></a>ΠΕΜΠΤΟ ΚΕΦΑΛΑΙΟ</h1><h1><a id="84826282924041-_Toc434243482"></a>ΔΙΟΙΚΗΤΙΚΕΣ ΠΡΟΣΦΥΓΕΣ – ΑΝΑΦΟΡΕΣ</h1><h3><a id="84826282924041-_Toc434243483"></a>Άρθρο 24<br />Αίτηση θεραπείας – Ιεραρχική προσφυγή</h3><p>Άρθρ.24.-1.Αν από τις σχετικές διατάξεις δεν προβλέπεται η δυνατότητα άσκησης της, κατά το επόμενο άρθρο, ειδικής διοικητικής, ή ενδικοφανούς, προσφυγής, ο ενδιαφερόμενος, για την αποκατάσταση υλικής ή ηθικής βλάβης των έννομων συμφερόντων του που προκαλείται από ατομική διοικητική πράξη μπορεί, για οποιονδήποτε λόγο, με αίτησή του, να ζητήσει, είτε από τη διοικητική αρχή η οποία εξέδωσε την πράξη, την ανάκληση ή την τροποποίησή της (αίτηση θεραπείας), είτε, από την αρχή η οποία προΐσταται εκείνης που εξέδωσε την πράξη, την ακύρωσή της (ιεραρχική προσφυγή).</p><p>2.Η διοικητική αρχή στην οποία υποβάλλεται η, κατά την προηγούμενη παράγραφο, αίτηση οφείλει να γνωστοποιήσει στον ενδιαφερόμενο την απόφασή της για την αίτηση αυτή το αργότερο μέσα σε τριάντα (30) ημέρες, εκτός αν από ειδικές διατάξεις προβλέπεται διαφορετική προθεσμία.</p><p>3.Αν αρμόδια για την ανάκληση ή τροποποίηση ή την ακύρωση είναι άλλη διοικητική αρχή, εκείνη στην οποία κατατέθηκε η αίτηση θεραπείας ή η ιεραρχική προσφυγή οφείλει να τη διαβιβάσει στην αρμόδια αρχή το αργότερο μέσα σε πέντε (5) ημέρες. Και στην περίπτωση αυτή, η γνωστοποίηση της απόφασης της αρμόδιας αρχής, στον ενδιαφερόμενο, πρέπει να γίνεται μέσα στην κατά την προηγούμενη παράγραφο προθεσμία.</p><p>4.Αν η πράξη ακυρωθεί, η υπόθεση επανέρχεται στην αρχή που εξέδωσε την πράξη, εκτός αν οι σχετικές διατάξεις προβλέπουν αρμοδιότητα της προϊστάμενης αρχής για την έκδοσή της.</p><h3><a id="84826282924041-_Toc434243484"></a>Άρθρο 25<br />Ειδική διοικητική προσφυγή – Ενδικοφανής προσφυγή</h3><p>Άρθρ.25.-1.Όπου προβλέπεται από ειδικές διατάξεις, ο ενδιαφερόμενος, για την αποκατάσταση υλικής ή ηθικής βλάβης των έννομων συμφερόντων του που προκαλείται από διοικητική πράξη, μπορεί, με προσφυγή του, η οποία ασκείται ενώπιον του προβλεπόμενου από τις διατάξεις αυτές διοικητικού οργάνου και μέσα στην οριζόμενη από τις ίδιες προθεσμία, να ζητήσει, κατά περίπτωση, την ακύρωση ή την τροποποίηση της πράξης.</p><p>2.Το διοικητικό όργανο, ανάλογα με την πρόβλεψη των σχετικών διατάξεων, είτε εξετάζει μόνο τη νομιμότητα της πράξης, οπότε και μπορεί να την ακυρώσει εν όλω ή εν μέρει ή να απορρίψει την προσφυγή (ειδική διοικητική προσφυγή), είτε εξετάζει τόσο τη νομιμότητα της πράξης όσο και την ουσία της υπόθεσης, οπότε και μπορεί να ακυρώσει εν όλω ή εν μέρει ή να τροποποιήσει την πράξη ή να απορρίψει την προσφυγή (ενδικοφανής προσφυγή). Το αρμόδιο όργανο οφείλει να γνωστοποιήσει στον προσφεύγοντα την απόφασή του μέσα στην προθεσμία που τυχόν τάσσουν οι σχετικές διατάξεις, αλλιώς, στην περίπτωση μεν της ειδικής προσφυγής, το αργότερο μέσα σε τριάντα (30) ημέρες, στην περίπτωση δε της ενδικοφανούς προσφυγής, το αργότερο μέσα σε τρεις (3)  μήνες.</p><p>3.Αν αρμόδιο να αποφανθεί για την ειδική διοικητική, ή την ενδικοφανή, προσφυγή είναι άλλο διοικητικό όργανο, εκείνο στο οποίο αυτή κατατέθηκε οφείλει να τη διαβιβάσει στο αρμόδιο όργανο το αργότερο μέσα σε πέντε (5) ημέρες. Και στην περίπτωση αυτή, η γνωστοποίηση της απόφασης του αρμόδιου διοικητικού οργάνου, στον ενδιαφερόμενο, πρέπει να γίνεται μέσα στις κατά την παρ. 2 προθεσμίες.</p><h3><a id="84826282924041-_Toc434243485"></a>Άρθρο 26<br />Κοινές διατάξεις</h3><p>Άρθρ.26.-Όταν ασκηθεί διοικητική προσφυγή, η αρμόδια για την εξέτασή της  διοικητική αρχή μπορεί, ύστερα από αίτηση του ενδιαφερομένου ή και αυτεπαγγέλτως, να αναστείλει την εκτέλεση της διοικητικής πράξης ωσότου αποφανθεί για την προσφυγή και, πάντως, όχι πέρα από την προθεσμία που ορίζεται για την έκδοση της απόφασής της.</p><h3><a id="84826282924041-_Toc434243486"></a>Άρθρο 27<br />Αναφορά</h3><p>Άρθρ.27.-Αν δεν είναι δυνατή η άσκηση, σύμφωνα με τα άρθρ. 24-26, διοικητικής προσφυγής, ο ενδιαφερόμενος, για την αποκατάσταση υλικής ή ηθικής βλάβης των έννομων συμφερόντων του που προκαλείται από ενέργεια ή παράλειψη ενέργειας διοικητικής αρχής, μπορεί, με αίτησή του προς την αρχή αυτή, να ζητήσει την επανόρθωση ή την ανατροπή της βλάβης. Κατά τα λοιπά εφαρμόζονται, και στην περίπτωση αυτή, όσα ορίζονται στις παρ. 1-3 του άρθρ. 4.</p><p><em>Για την παροχή προστασίας κατά τα ανωτέρω άρθρα 24 έως και 27 σε περίπτωση μη τήρησης της αρχής της ίσης μεταχείρισης στο πλαίσιο διοικητικής δράσης, βλ. παρ. 1 άρθρ. 13 Νομ. 3304/26-27 Ιαν. 2005 (ΦΕΚ Α' 16), Κεφ. Γ΄, Θέμα δ΄, αριθ. 53, σελ. 48,296.  </em></p><h1><a id="84826282924041-_Toc434243487"></a>ΕΚΤΟ ΚΕΦΑΛΑΙΟ</h1><h1><a id="84826282924041-_Toc434243488"></a>ΤΕΛΙΚΕΣ ΚΑΙ ΜΕΤΑΒΑΤΙΚΕΣ ΔΙΑΤΑΞΕΙΣ</h1><h3><a id="84826282924041-_Toc434243489"></a>Άρθρο 28<br />Διάρκεια προθεσμιών</h3><p>Άρθρ.28.-Η διάρκεια των προθεσμιών που είχαν αρχίσει πριν από την έναρξη της ισχύος του Κώδικα υπολογίζεται σύμφωνα με τις διατάξεις του μόνο αν η προβλεπόμενη από αυτές διάρκειά τους είναι μεγαλύτερη από εκείνη που προβλεπόταν από τις προϊσχύουσες διατάξεις.</p><h3><a id="84826282924041-_Toc434243490"></a>Άρθρο 29<br />Παράταση και αναστολή προθεσμιών</h3><p>΄Αρθρ.29.-Ως προς την παράταση και την αναστολή των προθεσμιών, η οποία οφείλεται σε γεγονός που επήλθε μετά την έναρξη της ισχύος του Κώδικα, εφαρμόζονται οι διατάξεις τούτου.</p><h3><a id="84826282924041-_Toc434243491"></a>Άρθρο 30<br />Επεξήγηση όρων</h3><p>Άρθρ.30.-Όπου στον Κώδικα αναφέρεται ο όρος «<em>διοικητική πράξη</em>», νοείται η εκτελεστή διοικητική πράξη.</p><h3><a id="84826282924041-_Toc434243492"></a>Άρθρο 31<br />Αναφορά σε διατάξεις</h3><p>Άρθρ.31.-Όπου στον Κώδικα αναφέρεται άρθρο χωρίς μνεία του σχετικού νομοθετήματος, νοείται ότι το άρθρο ανήκει στον Κώδικα αυτόν.</p><h3><a id="84826282924041-_Toc434243493"></a>Άρθρο 32<br />Παραπομπές</h3><p>Άρθρ.32.-Όπου στον Κώδικα αυτόν γίνεται παραπομπή σε διατάξεις άλλων νομοθετημάτων, οι παραπομπές γίνονται στις διατάξεις αυτές όπως εκάστοτε ισχύουν.</p><h3><a id="84826282924041-_Toc434243494"></a>Άρθρο 33<br />Καταργούμενες διατάξεις</h3><p>Άρθρ.33.-1.Από την έναρξη της ισχύος του Κώδικα, αν σε αυτόν δεν ορίζεται διαφορετικά, καταργείται κάθε γενική διάταξη η οποία αναφέρεται σε θέμα ρυθμιζόμενο από αυτόν.</p><p>2.Όπου από την κείμενη νομοθεσία γίνεται παραπομπή σε διατάξεις που καταργούνται σύμφωνα με την προηγούμενη παράγραφο, η παραπομπή θεωρείται ότι γίνεται στις αντίστοιχες διατάξεις του Κώδικα.</p><p>Άρθρο δεύτερο 1-.Τα Υπουργεία, οι Περιφέρειες, τα νομικά πρόσωπα δημοσίου ή ιδιωτικού δικαίου του δημοσίου τομέα, όπως αυτός οριοθετείται σύμφωνα με τις διατάξεις της παρ. 1 του άρθρ. 14 του Νόμ. 2190/1994, όπως ισχύει, οι Ο.Τ.Α. α΄ και β΄ βαθμίδας, καθώς και οι Δημοτικές Επιχειρήσεις Ύδρευσης και Αποχέτευσης, μπορούν, να καταρτίζουν Χάρτες Υποχρεώσεων προς τους πολίτες, με τους οποίους συναλλάσσονται. Για όλα τα Υπουργεία και τα νομικά πρόσωπα που εδρεύουν στο Νομό Αττικής οι Χάρτες καταρτίζονται με απόφαση του οικείου Υπουργού ή από το Γενικό Γραμματέα Περιφέρειας Αττικής προκειμένου για τα Ν.Π.Δ.Δ. που εποπτεύονται από αυτόν, ύστερα από πρόταση των οργάνων διοίκησης. Για τις Περιφέρειες και τα νομικά πρόσωπα που εδρεύουν εκτός Νομού Αττικής και για τους Ο.Τ.Α. α΄ και β΄ βαθμίδας, τα νομικά τους πρόσωπα δημοσίου δικαίου, καθώς και τις Δημοτικές Επιχειρήσεις Ύδρευσης και Αποχέτευσης οι Χάρτες καταρτίζονται με απόφαση του οικείου Γενικού Γραμματέα Περιφέρειας ύστερα από πρόταση του Δημοτικού ή Κοινοτικού ή Νομαρχιακού Συμβουλίου ή του Διοικητικού Συμβουλίου της επιχείρησης.</p><p>Οι Χάρτες Υποχρεώσεων μπορούν να προσδιορίζουν οποιεσδήποτε δεσμεύσεις, χρονικές ή άλλες, της υπηρεσίας ή του φορέα, που τον κατάρτισε, προς τους πολίτες, σε σχέση με την ποιότητα των παρεχόμενων, σε αυτούς, αγαθών ή υπηρεσιών. Οι εν λόγω δεσμεύσεις αποτελούν υποχρεώσεις πέραν εκείνων, που προβλέπονται από τις οικείες κανονιστικές ρυθμίσεις, που διέπουν τις κατά περίπτωση ασκούμενες αρμοδιότητες. Με τους Χάρτες μπορούν επίσης να προσδιορίζονται διαδικασίες ελέγχου της τήρησης του περιεχομένου του Χάρτη και των δεσμεύσεων που έχουν αναληφθεί.</p><p>Με τους Χάρτες Υποχρεώσεων μπορούν να προβλεφθούν επίσης και συγκεκριμένες διοικητικές συνέπειες, που θα υποκινούν την υπηρεσία ή το φορέα να ανταποκριθεί στις υποχρεώσεις που έχει αναλάβει, προς τους συναλλασσόμενους πολίτες. Μπορεί ακόμη να προβλεφθεί η υποχρέωση άμεσης ή εντός ρητής ή αποκλειστικής προθεσμίας, καταβολής, συγκεκριμένου κατά περίπτωση, χρηματικού ποσού ή άλλου είδους αποζημίωσης-αποκατάστασης του πολίτη για την πλημμελή εκπλήρωση των υποχρεώσεων, που έχουν αναληφθεί με τον οικείο Χάρτη. Οι διατάξεις αυτές έχουν ανάλογη εφαρμογή και στις περιπτώσεις που από ειδικές διατάξεις προβλέπονται υποχρεώσεις των υπηρεσιών απέναντι στους πολίτες. Στις περιπτώσεις που προβλέπονται συγκεκριμένες συνέπειες – υποχρεώσεις της υπηρεσίας προς τους πολίτες, θα πρέπει οπωσδήποτε να προβλέπονται και οι διαδικασίες διεκδίκησης των απαιτήσεων των πολιτών, που προκύπτουν από παραβιάσεις του περιεχομένου του Χάρτη. Αποζημίωση σε πολίτη μπορεί να καταβληθεί μόνο μία φορά για την ίδια αιτία. Η μη καταβολή αποζημίωσης για την ίδια αιτία βεβαιώνεται με την υποβολή από τον αιτούντα πολίτη σχετικής υπεύθυνης δήλωσης προς την αρμόδια υπηρεσία.</p><p>Οποιεσδήποτε υποχρεώσεις της υπηρεσίας ή του φορέα, που προβλέπονται από τις οικείες κατά περίπτωση κανονιστικές ρυθμίσεις σε σχέση με τις ασκούμενες αρμοδιότητες συνεχίζουν να ισχύουν ως έχουν και μπορούν να τροποποιηθούν με τους Χάρτες Υποχρεώσεων μόνο στην περίπτωση που εισάγουν ευνοϊκότερες ρυθμίσεις για τους πολίτες. Οι δεσμεύσεις που αναλαμβάνουν οι οικείες υπηρεσίες ή φορείς με τους Χάρτες, ισχύουν αποκλειστικά και μόνο για την υπηρεσία ή φορέα που τον εξέδωσε, η οποία μπορεί να τον συμπληρώνει ή να τον τροποποιεί.</p><p>2.α.(<em>Αντικαθίσταται το πρώτο εδάφ. της παρ. 8 άρθρ. 5 Νομ. 1943/1991, ανωτ. αριθ. 77</em>).</p><p>β.(<em>Αντικαθίσταται η παρ. 13 άρθρ. 5 Νομ. 1943/1991, ανωτ. αριθ. 77</em>).</p><p>γ. Το άρθρο 9 του ν. 2477/1997 (ΦΕΚ 59 Α΄), καταργείται.</p><p><strong>Έναρξη ισχύος</strong></p><p>Άρθρο τρίτο.- Η ισχύς του παρόντος νόμου αρχίζει από τη δημοσίευσή του στην Εφημερίδα της Κυβερνήσεως.</p><p><strong>ΥΠΟΥΡΓΕΙΟ ΕΣΩΤΕΡΙΚΩΝ ΚΑΙ ΔΙΟΙΚΗΤΙΚΗΣ ΑΝΑΣΥΓΚΡΟΤΗΣΗΣ <br /><br />ΔΙΟΙΚΗΤΙΚΗ ΜΕΤΑΡΡΥΘΜΙΣΗ ΚΑΙ ΗΛΕΚΤΡΟΝΙΚΗ ΔΙΑΚΥΒΕΡΝΗΣΗ<br /><br />ΓΕΝΙΚΗ ΔΙΕΥΘΥΝΣΗ ΟΙΚΟΝΟΜΙΚΩΝ ΚΑΙ ΔΙΟΙΚΗΤΙΚΩΝ ΥΠΗΡΕΣΙΩΝ<br /><br />ΔΙΕΥΘΥΝΣΗ ΠΡΟΜΗΘΕΙΩΝ, ΥΠΟΔΟΜΩΝ ΚΑΙ ΔΙΑΧΕΙΡΙΣΗΣ ΥΛΙΚΟΥ</strong></p><p><br /><strong>ΤΜΗΜΑ ΔΙΑΡΚΟΥΣ ΚΩΔΙΚΑ ΝΟΜΟΘΕΣΙΑΣ <br />«ΡΑΠΤΑΡΧΗΣ»</strong></p><p>	</p><p><br /><em>Αθήνα 31/10/2015<br /></em></p><ol><li id="84826282924041-footnote-1"><p> Eνημέρωση: 31.10.2015 <a href="#84826282924041-footnote-ref-1">↑</a></p></li><li id="84826282924041-footnote-2"><p> Εντάσσεται στον Τόμο 1, Κεφάλαιο Ε, Θέμα ζ, αριθ. 104, σελ. 116,31047 του συνολικού Έργου.  <a href="#84826282924041-footnote-ref-2">↑</a></p></li></ol></body></html>